ϥⲕⲏⲥ ϩⲣⲁⲓ ⲛⲛⲣⲱⲙⲉ ⲉⲧⲟⲩⲁⲁⲃ ⲛϭⲓⲟⲩⲙⲁ ⲛϫⲓⲥⲃⲱ
ⲉⲡⲁⲧⲉⲫⲩⲥⲓⲥ ⲡⲉ · ⲙⲛⲧⲉⲡⲣⲟϩⲁⲓⲣⲉⲥⲓⲥ ⲡⲉ ϩⲓⲟⲩⲥⲟⲡ ⲁⲡⲟⲩⲙⲉⲣⲟⲥ ·
ⲉϥⲕⲁⲧⲟⲣⲑⲟⲩ ⲛⲧⲁⲣⲉⲧⲏ · ⲁⲩⲱ ⲉϥⲟⲩⲱϣ ⲉⲧⲥⲁⲃⲉⲛⲉⲧϩⲓⲧⲟⲩⲱϥ ϩⲓⲧⲛⲛⲕⲟⲟⲩⲉ ⲛⲧⲁⲩϣⲱⲡⲉ ϫⲓⲛⲛϣⲟⲣⲡ · ⲛⲁⲓ ⲉⲧϣⲡϩⲙⲟⲧ ⲛⲧⲟⲟⲧϥ · ⲙⲡⲣϥⲣⲡⲉⲧⲛⲁⲛⲟⲩϥ ⲛⲁⲛ ⲧⲏⲣⲛ · ϫⲓⲛⲛϣⲟⲣⲡ ⲡⲉⲛⲛⲟⲩⲧⲉ ⲁⲩⲱ ⲡⲉⲛϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ·
ⲛⲁⲓ ⲉⲧϥϩⲱⲛ ⲙⲡⲁⲓⲧⲉⲓ ⲙⲙⲟⲛ ⲙⲙⲟⲟⲩ ⁛—
ⲉⲓϣⲁϫⲉ ⲉⲙⲙⲛⲧⲣϥϣⲡϩⲙⲟⲧ ·
ⲁⲛⲟⲛ ⲛⲉⲧⲉϥⲣⲡⲉⲧⲛⲁⲛ ⲙⲛⲡⲉⲛⲧⲁϩⲟ ⲉⲣⲁⲧϥ ϩⲁϩ ⲇⲉ
ⲁⲛⲟⲕ ⲇⲉ ϩⲱ ⲛⲉⲧⲉⲓⲛⲁⲥϩⲁⲓⲥⲟⲩ
ⲁⲥϣⲱⲡⲉ ⲇⲉ ϩⲛⲧⲙⲛⲧⲣⲣⲟ ⲛⲧⲣⲁⲓⲁⲛⲟⲥ ⲡⲣⲣⲟ ⲉⲧⲉⲣⲉⲧⲙⲛⲧⲣϥϣⲙϣⲉ ⲉⲓⲇⲱⲗⲟⲛ ⲥⲱⲧⲏⲣ ⲁϥϭⲙϭⲟⲙ ·
ⲛϭⲓⲟⲩⲥⲧⲣⲁϯⲗⲁⲧⲏⲥ ⲉⲡⲉϥⲣⲁⲛ ⲡⲉ ⲡⲗⲁⲕⲏⲧⲁⲥ · ⲉϥϩⲏⲛ ⲉϩⲟⲩⲛ ⲉⲡⲣⲣⲟ ⲉϥⲧⲁⲓⲏⲩ ⲇⲉ ⲉⲡⲉϩⲟⲩⲟ ϩⲙⲡⲉϥⲅⲉⲛⲟⲥ ⲕⲁⲧⲁⲡⲉⲓⲕⲟⲥⲙⲟⲥ · ⲁⲩⲱ ⲛⲉⲟⲩⲣⲙⲙⲁⲟ ⲉⲙⲁⲧⲉ ⲡⲉ ·
ⲉϥⲟⲩⲟⲧⲃ ⲉⲛⲛⲟϭ ⲧⲏⲣⲟⲩ ⲙⲡⲡⲁⲗⲗⲁϯⲟⲛ ϩⲛⲛⲉⲕⲧⲏⲥⲓⲥ ⲡⲛⲟⲩⲃ ⲙⲛⲡϩⲁⲧ ϩⲉⲛϩⲙϩⲁⲗ ⲉⲛⲁϣⲱⲟⲩ ⲙⲛⲡⲉⲕⲥⲉⲉⲡⲉ ⲛϩⲩⲡⲟⲥⲧⲁⲥⲓⲥ ·
ⲛⲉⲟⲩϩⲗⲗⲏⲛ ⲡⲉ ϩⲛⲧⲉϥⲑⲣⲓⲥⲕⲓⲁ · ⲉϥⲕⲟⲥⲙⲉⲓ ⲇⲉ ϩⲛⲛⲉϩⲃⲏⲩⲉ ⲛⲧⲇⲓⲕⲁⲓⲟⲥⲩⲛⲏ ·
ⲛⲉⲧϩⲏϣ ⲛϥⲃⲟⲏⲑⲉⲓ ⲉⲣⲟⲟⲩ
ⲛⲉⲩⲛⲧⲁϥ ⲟⲩⲥϩⲓⲙⲉ ⲇⲉ ⲙⲙⲁⲩ ⲛⲧⲟⲥ ϩⲱⲱⲥ ⲟⲛ ⲛⲉⲥϣⲙϣⲉ ⲉⲓⲇⲱⲗⲟⲛ ⲡⲉ ·
ⲁⲗⲗⲁ ⲛⲉⲥⲕⲟⲥⲙⲉⲓ ⲡⲉ ϩⲛϩⲱⲃ ⲛⲓⲙ ⲉⲛⲁⲛⲱⲟⲩ ϩⲙⲡⲉⲓⲥⲙⲟⲧ ⲛⲟⲩⲱⲧ ·
ⲁⲩϫⲡⲟ ⲇⲉ ⲛϣⲏⲣⲉ ⲥⲛⲁⲩ ·
ⲛⲁⲓ ⲟⲛ ⲁⲩⲥⲁⲛⲟⲩϣⲟⲩ ϩⲙⲡⲉⲓⲥⲙⲟⲧ ⲛⲟⲩⲱⲧ · ϩⲛⲧⲉⲩⲡⲣⲟϩⲁⲓⲣⲉⲥⲓⲥ ⲉⲧⲛⲁⲛⲟⲩⲥ ·
ⲡⲣⲱⲙⲉ ⲇⲉ ⲛⲉϥⲟⲩⲟⲛϩ ⲉⲃⲟⲗ ⲉⲙⲁⲧⲉ · ϩⲛⲛⲉϥⲡⲉⲧⲛⲁⲛⲟⲩϥ · ⲉⲧⲉϥⲉⲓⲣⲉ ⲙⲙⲟⲟⲩ ·
ⲁⲩⲱ ⲛⲉϥⲟ ⲛⲥⲟⲉⲓⲧ ϩⲛⲧⲉϥⲙⲛⲧϫⲱⲱⲣⲉ · ϩⲱⲥⲧⲉ ⲉⲧⲣⲉⲛⲃⲁⲣⲃⲁⲣⲟⲥ ⲣϩⲟⲧⲉ ⲉⲩϣⲁⲛⲥⲱⲧⲙ ⲉⲡⲉϥⲣⲁⲛ ⲙⲙⲁⲧⲉ · ⲉⲃⲟⲗ ϫⲉⲟⲩⲣⲉϥⲙⲓϣⲉ ⲡⲉ ⲉⲙⲁⲧⲉ ·
ⲁⲩⲱ ⲛⲉϥⲉⲩⲇⲟⲕⲓⲙⲉⲓ ϩⲙⲡⲟⲗⲉⲙⲟⲥ ⲛⲓⲙ ·
ⲧⲉϥⲥⲡⲟⲩⲇⲏ ⲧⲏⲣⲥ ⲡⲉ ϭⲱⲣϭ ⲉⲛⲉⲑⲩⲣⲓⲟⲛ ⲙⲙⲁⲧⲉ ⲁⲩⲱ ⲛϥⲉⲩⲇⲟⲕⲏⲙⲉⲓ ·
ⲁⲗⲗⲁ ⲙⲡⲉⲡⲛⲟⲩⲧⲉ ⲡⲁⲅⲁⲑⲟⲥ ⲁⲩⲱ ⲡⲙⲁⲓⲣⲱⲙⲉ ⲛⲓⲙ ϩⲙⲙⲁ ⲛⲓⲙ ⲉⲧⲁⲝⲓⲟⲩ ⲙⲙⲟϥ ⲙⲡⲉϥⲟⲃϣϥ ⲉⲙⲙⲛⲧⲣⲉϥⲣⲡⲉⲧⲛⲁⲛⲟⲩϥ ⲙⲡⲉⲧⲙⲙⲁⲩ ·
ⲟⲩⲇⲉ ⲙⲡⲉϥⲟⲩⲱϣ ⲉⲧⲁⲕⲟ ⲧⲉϥⲅⲛⲱⲙⲏ ⲉⲧⲛⲁⲛⲟⲩⲥ ·
ⲁⲗⲗⲁ ⲕⲁⲧⲁⲡⲉⲧⲥⲏϩ ϫⲉϩⲛϩⲉⲑⲛⲟⲥ ⲛⲓⲙ ⲉⲧⲣϩⲟⲧⲉ ϩⲏⲧϥ ⲙⲡϫⲟⲉⲓⲥ · ⲁⲩⲱ ⲉⲧⲣϩⲱⲃ ⲉⲧⲇⲓⲕⲁⲓⲟⲥⲩⲛⲏ ϥϣⲏⲡ ⲛⲛⲁϩⲣⲁϥ ·
ⲉⲟⲩⲛⲧⲁϥ ⲇⲉ ⲙⲙⲁⲩ ⲛⲛⲉⲥⲡⲗⲁⲭⲛⲟⲛ · ⲙⲙⲛⲧϣⲁⲛϩⲧⲏϥ ⲛϯϭⲟⲧ ⲁϥⲣϩⲛⲁϥ ⲛϭⲓⲡⲛⲟⲩⲧⲉ ⲉⲧⲁⲛϩⲟϥ ϩⲛⲟⲩⲥⲙⲟⲧ ⲛϯⲙⲓⲛⲉ ⲡⲁⲓ ⲉⲧⲛⲛⲁⲧⲁⲩⲟⲟϥ ⁛—
ⲁⲥϣⲱⲡⲉ ⲇⲉ ⲛⲟⲩϩⲟⲟⲩ ⲁϥⲃⲱⲕ ⲉϭⲱⲣϭ ⲕⲁⲧⲁⲧⲉϥⲥⲩⲛⲏⲑⲓⲁ ⲉⲛⲉⲑⲏⲣⲓⲟⲛ ϩⲙⲡⲧⲟⲟⲩ ·
ⲛⲧⲟϥ ⲙⲛⲡⲉϥⲥⲧⲣⲁⲧⲉⲩⲙⲁ ⲉⲣⲉⲛⲉϥϩⲙϩⲁⲗ ⲧⲏⲣⲟⲩ ⲛⲙⲙⲁϥ ·
ⲁⲥⲟⲩⲱⲛϩ ⲉⲃⲟⲗ ⲛⲁϥ ⲛϭⲓⲟⲩⲁⲅⲉⲗⲏ ⲛⲉⲓⲟⲩⲗ ⲉⲥⲙⲟⲟⲛⲉ
ⲡⲁⲓ ⲇⲉ ⲛⲧⲉⲣⲉϥⲛⲁⲩ ⲉⲣⲟϥ ⲛϭⲓⲡⲗⲁⲕⲏⲧⲁⲥ ·
ⲁϥⲟⲩⲱϣ
ⲁϥϫⲓ ⲛⲙⲙⲁϥ ⲛϩⲉⲛⲙⲁⲧⲟⲓ
ⲛⲉⲛⲧⲁⲩⲃⲱⲕ
ⲕⲁⲧⲁⲧⲉⲡⲣⲟⲛⲓⲁ
ⲛⲧⲉⲣϥⲱⲥⲕ ⲇⲉ ⲉϥⲡⲏⲧ ⲛⲥⲱϥ
ⲧⲟⲧⲉ ⲡⲍⲱⲟⲛ ⲉⲧⲙⲙⲁⲩ ⲁϥⲁϩⲉⲣⲁⲧϥ ⲉϫⲛⲟⲩⲧⲟⲟⲩ ⲉϥϫⲟⲥⲉ ⲉⲙⲁⲧⲉ ·
ⲡⲉⲥⲧⲣⲁⲧⲏⲗⲁⲧⲏⲥ ⲇⲉ ⲛⲧⲉⲣⲉϥϩⲱⲛ ⲉϩⲟⲩⲛ ⲉⲣⲟϥ ⲉⲙⲛⲣⲱⲙⲉ ϩⲁϩⲧⲏϥ ⲁϥⲁϩⲉⲣⲁⲧϥ ⲉϥϭⲱϣⲧ ⲛⲥⲁⲥⲁ ⲛⲓⲙ ·
ⲁⲩⲱ ⲉϥⲙⲟⲕⲙⲉⲕ ⲙⲙⲟϥ ϫⲉⲉϥⲛⲁϭⲟⲡϥ ⲛⲁϣ ⲛϩⲉ ·
ⲁⲩⲱ ⲡⲛⲟⲩⲧⲉ ⲡⲙⲁⲓⲣⲱⲙⲉ ⲡⲉⲧⲉ..ⲟⲓⲛⲟⲛ ⲙⲡⲟⲩϫⲁⲓ ⲛⲛⲣⲱⲙⲉ ϩⲛϩⲁϩ ⲛⲥⲙⲟⲧ ·
ⲁϥⲧⲣⲉϥϭⲱⲣϭ ⲉⲡⲁⲓ ϩⲛⲧⲉϥϭⲟⲣϭⲥ ⲛⲧϩⲉ ⲛⲕⲟⲣⲛⲏⲗⲓⲟⲥ ϩⲓⲧⲙⲡⲉⲧⲣⲟⲥ · ⲁⲩⲱ ⲛⲧϩⲉ ⲙⲡⲁⲩⲗⲟⲥ ⲛⲧⲁⲩⲟⲩⲱⲛϩ ⲛⲁϥ ⲉⲃⲟⲗ ⲉϥⲡⲏⲧ ⲛⲥⲱϥ ·
ⲛⲧⲉⲣⲉⲟⲩⲛⲟϭ ⲇⲉ ⲛⲛⲁⲩ ϣⲱⲡⲉ · ⲉϥⲁϩⲉⲣⲁⲧϥ ⲛϭⲓⲡⲗⲁⲕⲏⲧⲁⲥ · ⲉϥϭⲱϣⲧ ⲉⲡⲍⲱⲟⲛ · ⲉϥⲣϣⲡⲏⲣⲉ ⲇⲉ ⲙⲡⲥⲁ ⲛⲧⲉϥⲙⲛⲧⲛⲟϭ · ⲉϥⲁⲡⲟⲣⲉⲓ ⲇⲉ ϫⲉⲉϥⲛⲁϭⲟⲡϥ ⲛⲁϣ ⲛϩⲉ · ⲁⲡϫⲟⲉⲓⲥ ⲧⲥⲁⲃⲟϥ ⲉⲩⲙⲁⲉⲓⲛ ⲛⲧⲉⲓⲙⲓⲛⲉ · ⲉⲧⲣⲉϥϭⲙϭⲟⲙ ⲛⲛⲁⲩ ⲉⲣⲟϥ ·
ⲉⲁϥⲟⲩⲱⲛϩ ⲛⲁϥ ⲉⲃⲟⲗ · ϩⲙⲡⲉⲓⲥⲙⲟⲧ ·
ⲉⲣⲉⲟⲩⲙⲁⲉⲓⲛ ⲛⲥⲧⲁⲩⲣⲟⲥ ϩⲛⲧⲙⲏⲏⲧⲉ ⲛⲛⲉϥⲧⲁⲡ ·
ⲉϥⲣⲟⲩⲟⲉⲓⲛ ⲛϩⲟⲩⲟ ⲉⲡⲣⲏ ·
ϩⲛⲧⲙⲏⲏⲧⲉ ⲟⲛ · ⲛⲛⲉϥⲧⲁⲡ · ⲉϥⲉⲓⲛⲉ ⲙⲡⲥⲱⲙⲁ
ⲁⲩⲱ ⲁϥⲧⲁⲁϥ ϩⲓⲱⲱϥ ⲉⲧⲃⲉⲡⲉⲛⲟⲩϫⲁⲓ ·
ⲉⲁϥⲧⲱϩⲙ
ϫⲉⲱ ⲡⲗⲁⲕⲏⲧⲁⲥ · ⲁϩⲣⲟⲕ
ⲉⲧⲃⲏⲏⲧⲕ ⲅⲁⲣ ⲛⲧⲁⲓⲟⲩⲱⲛϩ ⲉⲃⲟⲗ
ⲁⲛⲟⲕ ⲅⲁⲣ ⲡⲉ ⲓⲏⲥⲟⲩⲥ ⲡⲉⲧⲕϣⲙϣⲉ ⲛⲁϥ ⲛⲛⲉⲕⲥⲟⲟⲩⲛ ⲙⲙⲟϥ ⲁⲛ ·
ⲁⲛⲉⲕⲙⲛⲧⲣⲉϥⲣⲡⲉⲧⲛⲁⲛⲟⲩϥ · ⲉⲧⲕⲉⲓⲣⲉ ⲙⲙⲟⲟⲩ ⲉⲓ ⲙⲡⲁⲙⲧⲟ ⲉⲃⲟⲗ ·
ⲉⲧⲃⲉⲡⲁⲓ ⲣⲱ ⲁⲓⲟⲩⲟⲛϩⲧ ⲛⲁⲕ ⲉⲃⲟⲗ ·
ⲁⲩⲱ ⲁⲓϭⲱⲣϭ ⲉⲣⲟⲕ ϩⲓⲧⲙⲡⲉⲓⲍⲱⲟⲛ ⲛⲁⲗⲟⲅⲟⲛ ·
ⲁⲩⲱ ⲁⲓϭⲟⲡⲕ ϩⲛⲛⲉϣⲛⲏⲩⲉ ⲛⲧⲁⲙⲛⲧⲡⲛⲟⲩⲧⲉ ·
ⲛⲟⲩⲇⲓⲕⲁⲓⲟⲛ ⲁⲛ ⲡⲉ · ⲉⲧⲣⲉⲛⲉⲧⲙⲉ ⲙⲙⲟⲓ ϩⲛⲛⲉⲩⲡⲣⲁⲝⲓⲥ · ⲉⲧⲛⲁⲛⲱⲟⲩ ⲣϩⲙϩⲁⲗ ⲛⲛⲇⲁⲓⲙⲱⲛⲓⲟⲛ ⲛⲁⲕⲁⲑⲁⲣⲧⲟⲛ · ⲙⲛⲛⲉⲓⲇⲱⲗⲟⲛ ⲉⲧⲙⲟⲟⲩⲧ · ⲛⲁⲗ · ⲁⲩⲱ ⲛⲁⲛⲁⲓⲥⲑⲏⲧⲟⲥ ·
ⲉⲧⲃⲉⲡⲁⲓ ⲛⲧⲁⲓⲉⲓ ⲉⲡⲉⲥⲏⲧ ⲉϫⲙⲡⲕⲁϩ · ϩⲙⲡⲉⲓⲛⲉ · ⲉⲧⲕⲛⲁⲩ ⲉⲣⲟⲓ ⲛϩⲏⲧϥ ⲉⲓⲟⲩⲱϣ ⲉⲧⲟⲩϫⲟ ⲙⲡⲅⲉⲛⲟⲥ ⲛⲛⲣⲱⲙⲉ ·
ⲛⲧⲉⲣⲉϥⲥⲱⲧⲙ ⲇⲉ ⲉⲛⲁⲓ ⲛϭⲓⲡⲗⲁⲕⲏⲧⲁⲥ ⲁϥⲣϩⲟⲧⲉ ⲁϥϩⲉ ⲉϩⲣⲁⲓ ⲉϫⲙⲡⲕⲁϩ ⁛—
ⲛⲧⲉⲣⲟⲩⲛⲟϭ ⲇⲉ ⲛⲛⲁⲩ ϣⲱⲡⲉ · ⲁϥⲧⲱⲟⲩⲛ ⲉϩⲣⲁⲓ ⲙⲁⲩⲁⲁϥ · ⲉϥⲟⲩⲱϣ ⲉⲉⲓⲙⲉ ⲉⲧⲁⲕⲣⲏⲃⲓⲁ ⲛⲧⲉϣⲡⲏⲣⲉ ⲛⲧⲁⲥⲟⲩⲱⲛϩ ⲉⲃⲟⲗ ·
ⲁⲩⲱ ⲛϥϫⲱ ⲙⲙⲟⲥ ϫⲉⲟⲩ ⲁⲣⲁ ⲧⲉ ⲧⲉⲓⲟⲡⲧⲁⲥⲓⲁ ⲛⲧⲁⲓⲛⲁⲩ ⲉⲣⲟⲥ ·
ⲁⲩⲱ ⲟⲩⲁϣ ⲙⲙⲓⲛⲉ ⲧⲉ ⲧⲉⲓⲥⲙⲏ ⲛⲧⲁⲓⲥⲱⲧⲙ ⲉⲣⲟⲥ ·
ⲟⲩⲟⲛϩⲕ ⲛⲁⲓ ⲉⲃⲟⲗ ⲱ ⲡⲉⲧϣⲁϫⲉ ⲛⲙⲙⲁⲓ ϫⲉⲉⲓⲉⲡⲓⲥⲧⲉⲩⲉ
ⲛⲧⲉⲣⲉϥⲥⲱⲧⲙ ⲇⲉ ⲛⲁⲓ ⲛϭⲓⲡⲗⲁⲕⲏⲧⲁⲥ ⲁϥϩⲉ ⲉϫⲙⲡⲉϥϩⲟ ⲁϥⲱϣ ⲉⲃⲟⲗ ϫⲉϯⲡⲓⲥⲧⲉⲩⲉ ⲉⲡϫⲟⲉⲓⲥ ϫⲉⲛⲧⲟⲕ ⲡⲉ ⲛⲧⲁⲕⲧⲁⲙⲓⲉⲛⲕⲁ ⲛⲓⲙ ⲁⲩⲱ ⲡⲉⲧⲕⲧⲟ ⲛⲛⲉⲧⲥⲟⲣⲙ ⲙⲛⲛⲉⲛⲧⲁⲩⲥⲟⲣⲙ ·
ⲁⲩⲱ ⲛⲧⲟⲕ ⲡⲉ ⲡⲣⲉϥⲧⲁⲛϩⲟ ⲛⲛⲉⲛⲧⲁⲩⲙⲟⲩ ·
ⲁϥⲟⲩⲱϣⲃ ⲛϭⲓⲡϫⲟⲉⲓⲥ ϫⲉⲉϣⲁⲕⲡⲓⲥⲧⲉⲩⲉ ⲙⲟⲟϣⲉ ⲛⲅϯⲡⲉⲕⲟⲩⲟⲓ ⲉⲛⲁⲣⲭⲏⲉⲣⲉⲩⲥ ⲛⲛⲉⲭⲣⲓⲥⲧⲓⲁⲛⲟⲥ · ⲛⲅϣⲓⲛⲉ ⲉⲃⲟⲗ ϩⲓⲧⲟⲟⲧⲟⲩ ⲛⲥⲁⲧⲉⲭⲁⲣⲓⲥⲧⲉ ⲉⲃⲟⲗ ϩⲓⲧⲙⲡⲃⲁⲡⲧⲓⲥⲙⲁ ·
ⲁϥⲟⲩⲱϣⲃ ⲛϭⲓⲡⲗⲁⲕⲏⲧⲁⲥ ⲡⲉϫⲁϥ ⲛⲁϥ ϫⲉⲡϫⲟⲉⲓⲥ ⲟⲩⲉϩⲥⲁϩⲛⲉ ⲛⲁⲓ ⲉⲧⲣⲁϫⲱ ⲛⲛⲉⲓϣⲁϫⲉ ⲉⲧⲁⲥϩⲓⲙⲉ ⲙⲛⲛⲁϣⲏⲣⲉ · ϫⲉⲕⲁⲥ ⲉⲩⲉⲡⲓⲥⲧⲉⲩⲉ ϩⲱⲟⲩ ⲉⲣⲟⲕ ·
ⲡⲉϫⲉⲡϫⲟⲉⲓⲥ ⲇⲉ ⲛⲁϥ ϫⲉⲧⲁⲩⲟⲟⲩ ⲉⲣⲟⲟⲩ ·
ⲁⲩⲱ
ⲁϥⲉⲓ ⲇⲉ ⲉⲡⲉⲥⲏⲧ ϩⲓⲡⲧⲟⲟⲩ ⲛϭⲓⲡⲗⲁⲕⲏⲧⲁⲥ
ⲁϥⲃⲱⲕ ⲉϩⲟⲩⲛ ⲉⲡⲉϥⲏⲓ ·
ⲛⲧⲉⲣⲉⲣⲟⲩϩⲉ
ⲁⲥⲱϣ ⲉⲃⲟⲗ
ⲛⲧⲟϥ ⲅⲁⲣ ⲡⲉ ⲡⲛⲟⲩⲧⲉ
ⲁⲩⲱ ⲁⲥⲱϣ ⲉⲃⲟⲗ ⲉⲙⲁⲧⲉ ⲉⲥϫⲱ ⲙⲙⲟⲥ
ⲁⲩⲱ ⲡⲉϫⲁⲥ ⲙⲡⲉⲥϩⲁⲓ · ϫⲉϩⲣⲁⲓ ϩⲛⲧⲉⲟⲩϣⲏ
ⲁⲙⲟⲩ ϭⲉ ⲧⲉⲛⲟⲩ ϩⲣⲁⲓ ϩⲛⲧⲉⲟⲩϣⲏ · ⲛⲧⲛⲃⲱⲕ ⲛⲧⲛϫⲓⲃⲁⲡⲧⲓⲥⲙⲁ ϩⲓⲧⲛⲛⲁⲣⲭⲏⲉⲣⲉⲩⲥ ⲛⲛⲉⲭⲣⲓⲥⲧⲓⲁⲛⲟⲥ · ⲕⲁⲧⲁⲧϩⲉ ⲛⲧⲁϥϩⲱⲛ ⲉⲧⲟⲟⲧⲕ ·
ϩⲓⲧⲙⲡⲁⲓ ⲅⲁⲣ ⲉϣⲁⲩⲣⲣⲙⲛⲏⲓ ⲛⲁϥ ⲛϭⲓⲛⲉⲧⲡⲓⲥⲧⲉⲩⲉ ⲉⲣⲟϥ ·
ϥⲟⲩⲱϣⲃ ⲛϭⲓⲡⲗⲁⲕⲏⲧⲁⲥ ⲡⲉϫⲁϥ ϫⲉⲡⲁⲓ ⲡⲉ ⲛⲧⲁϥϫⲟⲟϥ ⲛⲁⲓ ⲛϭⲓⲡⲉⲧⲁϥⲟⲩⲱⲛϩ ⲉⲣⲟⲓ ·
ϩⲛⲧⲡⲁϣⲉ ⲇⲉ ⲛⲧⲉⲩϣⲏ ⲁⲩϫⲓ ⲙⲡⲉⲩϣⲏⲣⲉ ⲥⲛⲁⲩ ϩⲛⲟⲩϩⲱⲡ · ⲁⲩⲱ ϩⲉⲛⲕⲟⲩⲓ ⲉⲃⲟⲗ ϩⲛⲛⲉⲩϩⲙϩⲁⲗ ·
ⲁⲩⲃⲱⲕ ⲉⲣⲁⲧϥ ⲙⲡⲁⲣⲭⲓⲉⲣⲉⲩⲥ ⲛⲛⲉⲭⲣⲓⲥⲧⲓⲁⲛⲟⲥ ⲁⲩϫⲱ ⲉⲣⲟϥ ⲙⲡϩⲟⲣⲟⲙⲁ ⲧⲏⲣϥ ·
ⲁⲩϩⲟⲙⲟⲗⲟⲅⲉⲓ ⲉⲡⲓⲥⲧⲉⲩⲉ ⲉⲡϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ·
ⲁⲩⲥⲡⲥⲱⲡϥ ⲉϯ ⲛⲁⲩ ⲛⲧⲉⲥⲫⲣⲁⲅⲓⲥ ⲙⲡⲉⲭⲣⲓⲥⲧⲟⲥ ϩⲓⲧⲛⲡⲃⲁⲡⲧⲓⲥⲙⲁ ·
ⲛⲧⲟϥ ⲇⲉ ⲉϥⲣⲁϣⲉ ⲁⲩⲱ ⲁϥϯⲉⲟⲟⲩ ⲙⲡⲛⲟⲩⲧⲉ ⲡⲁⲓ ⲉⲧⲟⲩⲉϣⲧⲣⲉⲣⲱⲙⲉ ⲛⲓⲙ ⲱⲛϩ ⲁⲩⲱ ⲛⲥⲉⲉⲓ ⲉⲡⲥⲟⲟⲩⲛ ⲛⲧⲙⲉ ·
ⲡⲁⲣⲭⲓⲉⲣⲉⲩⲥ ⲇⲉ ⲁϥϫⲓⲧⲟⲩ ⲁϥⲕⲁⲑⲏⲅⲉⲓ ⲙⲙⲟⲟⲩ ⲁϥϯ ⲉⲧⲟⲟⲧⲟⲩ ⲛⲙⲙⲩⲥⲧⲏⲣⲓⲟⲛ ⲉⲧⲟⲩⲁⲁⲃ · ⲛⲧⲉⲧⲡⲓⲥⲧⲓⲥ ⲁⲩⲱ ⲁϥⲃⲁⲡϯⲍⲉ ⲙⲙⲟⲟⲩ ⲉⲡⲣⲁⲛ ⲙⲡⲉⲓⲱⲧ ⲙⲛⲡϣⲏⲣⲉ ⲙⲛⲡⲉⲡⲛⲉⲩⲙⲁ ⲉⲧⲟⲩⲁⲁⲃ ·
ⲡⲗⲁⲕⲏⲧⲁⲥ ⲇⲉ ⲁϥⲙⲟⲩⲧⲉ ⲉⲣⲟϥ ϫⲉⲉⲩⲥⲧⲁⲑⲓⲟⲥ ⲁⲩⲱ ⲧⲉϥⲥϩⲓⲙⲉ ϫⲉⲑⲉⲟⲡⲓⲥⲧⲏ · ⲁⲩⲱ ⲛⲉϥϣⲏⲣⲉ ⲁϥⲙⲟⲩⲧⲉ ⲉⲡⲛⲟϭ ϫⲉⲁⲅⲁⲡⲓⲟⲥ · ⲁⲩⲱ ⲡⲕⲟⲩⲓ ϫⲉⲑⲉⲟⲡⲓⲥⲧⲟⲥ ·
ⲁϥϯ ⲛⲁⲩ ⲉⲃⲟⲗ ϩⲙⲡⲥⲱⲙⲁ ⲉⲧⲧⲁⲓⲏⲩ ⲙⲛⲡⲉⲥⲛⲟϥ ⲙⲡⲉⲭⲣⲓⲥⲧⲟⲥ ⲁϥⲕⲁⲁⲩ ⲉⲃⲟⲗ ·
ⲉϥϫⲱ ⲙⲙⲟⲥ ⲛⲁⲩ · ϫⲉⲡⲛⲟⲩⲧⲉ ⲡⲉⲭⲣⲓⲥⲧⲟⲥ ⲉϥⲉϣⲱⲡⲉ ⲛⲙⲙⲏⲏⲧⲛ ·
ⲁⲩⲱ ⲛϥⲭⲁⲣⲓⲍⲉ ⲛⲏⲧⲛ ⲛⲧⲉϥⲙⲛⲧⲣⲣⲟ ϣⲁⲉⲛⲉϩ ·
ⲉⲓⲙⲉ ⲇⲉ ⲧϭⲓϫ ⲙⲡϫⲟⲉⲓⲥ ϣⲟⲟⲡ ⲛⲙⲙⲏⲏⲧⲛ ·
ⲛⲧⲱⲧⲛ
ϩⲧⲟⲟⲩⲉ ⲇⲉ ⲛⲧⲉⲣⲉϥϣⲱⲡⲉ · ⲁϥϫⲓ ⲛϭⲓⲉⲩⲥⲧⲁⲑⲓⲟⲥ ⲛϩⲉⲛϩⲧⲱⲱⲣ ·
ⲁϥⲃⲱⲕ ⲉⲡⲧⲟⲟⲩ ⲁϥϩⲱⲛ ⲉϩⲟⲩⲛ ⲉⲡⲙⲁ ⲛⲧⲁϥⲛⲁⲩ ⲉⲧⲟⲡⲧⲁⲥⲓⲁ ⲛϩⲏⲧϥ ·
ⲁϥϫⲟⲟⲩ ⲇⲉ ⲛⲙⲙⲁⲧⲟⲓ ⲛⲧⲗⲟⲓϭⲉ ⲛϭⲱⲣϭ ⲉⲛⲍⲱⲟⲛ ·
ⲛⲧⲟϥ ⲇⲉ ⲁϥϭⲱ ⲛⲟⲩⲕⲟⲩⲓ ⲙⲁⲩⲁⲁϥ ·
ⲙⲛⲛⲥⲱⲥ ⲁϥϯⲡⲉϥⲟⲩⲟⲓ ·
ⲁϥϩⲛⲧϥ ⲉϩⲟⲩⲛ ⲉⲡⲙⲁ ⲛⲧⲁϥⲛⲁⲩ ⲉⲡⲧⲩⲡⲟⲥ ⲛϣⲟⲣⲡ ⲛϩⲏⲧϥ ·
ⲁϥⲡⲁϩⲧϥ ⲉϫⲙⲡⲉϥϩⲟ ⲁϥⲱϣ ⲉⲃⲟⲗ ⲉϥϫⲱ ⲙⲙⲟⲥ ϫⲉⲡϫⲟⲉⲓⲥ ⲁⲓⲉⲓⲙⲉ ϫⲉⲛⲧⲟⲕ ⲡⲉ ⲡⲉⲭⲣⲓⲥⲧⲟⲥ ⲡϣⲏⲣⲉ ⲙⲡⲛⲟⲩⲧⲉ ⲉⲧⲟⲛϩ ⲁⲩⲱ ⲁⲓⲡⲓⲥⲧⲉⲩⲉ ⲉⲣⲟⲕ ⲙⲛⲡⲉⲕⲉⲓⲱⲧ ⲛⲁⲅⲁⲑⲟⲥ ⲙⲛⲡⲉⲡⲛⲉⲩⲙⲁ ⲉⲧⲟⲩⲁⲁⲃ ·
ⲧⲉⲛⲟⲩ ϭⲉ ϯⲥⲟⲡⲥⲡ ⲙⲙⲟⲕ ·
ⲉϣϫⲉ ⲁⲕⲁⲁⲧ ⲛⲙⲡϣⲁ ⲛⲧⲉⲭⲁⲣⲓⲥ · ⲉⲧⲟⲩⲁⲁⲃ ⲛⲧⲉⲧⲉⲕⲙⲛⲧⲛⲟⲩⲧⲉ · ⲧⲥⲁⲃⲟⲓ ⲉⲛⲉⲛⲧⲁⲕϫⲟⲟⲩ ⲛⲁⲓ ·
ⲛⲧⲉⲩⲛⲟⲩ ⲇⲉ ⲁⲡϫⲟⲉⲓⲥ ⲟⲩⲱϣⲃ ⲡⲉϫⲁϥ ⲛⲁϥ ϫⲉⲛⲁⲓⲁⲧⲕ ⲱ ⲡⲗⲁⲕⲏⲧⲁⲥ ⲛⲧⲟⲕ ϫⲉⲁⲕϣⲱⲡ ⲉⲣⲟⲕ ⲙⲡϫⲱⲕⲙ ⲛⲧⲉⲭⲁⲣⲓⲥ ·
ⲁⲕϯ ϩⲓⲱⲱⲕ ⲛⲧⲙⲛⲧⲁⲧⲧⲁⲕⲟ ⲉⲧⲙⲏⲛ ⲉⲃⲟⲗ ϣⲁⲉⲛⲉϩ ·
ⲧⲉⲛⲟⲩ ϭⲉ ⲁϥⲟⲩⲱⲛϩ ⲉⲃⲟⲗ ⲛϭⲓⲡϩⲱⲃ ⲛⲧⲉⲕⲡⲓⲥⲧⲓⲥ ·
ⲉⲡⲉⲓⲇⲏ ⲡⲇⲓⲁⲃⲟⲗⲟⲥ ⲛⲁⲫⲑⲟⲛⲉⲓ ⲉⲣⲟⲕ ϫⲉⲁⲕⲕⲁⲁϥ ⲛⲥⲱⲕ ·
ⲁⲩⲱ ϥⲛⲁⲥⲡⲟⲩⲇⲁⲍⲉ ⲉⲣⲕⲟⲧⲥ ⲛⲓⲙ ⲛϥϯⲟⲩⲃⲏⲕ ·
ϩⲁⲡⲥ ⲅⲁⲣ ⲉⲧⲣⲉⲕϥⲓ ϩⲁϩⲁϩ ⲙⲡⲉⲓⲣⲁⲥⲙⲟⲥ ·
ⲉⲕϣⲁⲛϩⲩⲡⲟⲙⲉⲓⲛⲉ
ⲉⲓⲥϩⲏⲏⲧⲉ ⲁⲕϫⲓⲥⲉ ⲉⲙⲁⲧⲉ ϩⲛⲛⲉϩⲃⲏⲩⲉ
ⲡⲁⲗⲓⲛ ⲟⲛ ⲛⲅⲣⲣⲙⲙⲁⲟ ϩⲙⲡϫⲓⲥⲉ ⲙⲡⲛⲉⲩⲙⲁⲧⲓⲕⲟⲛ ·
ⲙⲡⲣⲣϭⲱⲃ ⲧⲉⲛⲟⲩ ⲟⲩⲇⲉ ⲙⲡⲣϭⲱⲧⲡ ⲛⲛⲁϩⲣⲛⲡⲉⲟⲟⲩ ⲙⲡⲉⲓⲕⲟⲥⲙⲟⲥ · ⲡⲁⲓ ⲉⲧϣⲟⲟⲡ ⲛⲁⲕ ⲛϣⲟⲣⲡ ·
ⲁⲗⲗⲁ ⲛⲧϩⲉ ⲛⲧⲁⲕⲟⲩⲱⲛϩ ⲉⲃⲟⲗ ⲛϫⲱⲱⲣⲉ ϩⲛⲛⲣⲱⲙⲉ · ⲉⲕⲡⲟⲗⲉⲙⲉⲓ · ⲉⲕⲥⲡⲟⲩⲇⲁⲍⲉ ⲉⲁⲣⲓⲥⲕⲉ ⲛⲟⲩⲣⲣⲟ ⲉϣⲁϥⲙⲟⲩ · ⲥⲡⲟⲩⲇⲁⲍⲉ ⲇⲉ ⲟⲛ ⲕⲁⲧⲁϯϩⲉ ⲛⲅϣⲱⲡⲉ ⲛⲟⲩⲣⲱⲙⲉ ⲛϫⲱⲱⲣⲉ · ⲟⲩⲃⲉⲡⲇⲓⲁⲃⲟⲗⲟⲥ
ⲁⲩⲱ ⲛⲧⲉⲣⲉⲡϫⲟⲉⲓⲥ ϫⲉⲛⲁⲓ ⲛⲁϥ ·
ⲁϥⲃⲱⲕ ⲉϩⲣⲁⲓ
ⲉⲣⲉⲡϫⲟⲉⲓⲥ ϫⲱ ⲙⲙⲟⲥ ⲛⲁϥ · ϫⲉⲉⲩⲥⲧⲁⲑⲓⲟⲥ
ⲁⲩⲱ
ⲁⲗⲗⲁ ⲙⲁϯϭⲟⲙ ⲛⲁⲛ ·
ⲡⲉϫⲉⲡϫⲟⲉⲓⲥ ⲛⲁϥ ϫⲉⲁⲅⲱⲛⲓⲍⲉ ⲱ ⲉⲩⲥⲧⲁⲑⲓⲟⲥ ⲧⲁⲭⲁⲣⲓⲥ ⲉⲥⲉϣⲱⲡⲉ ⲛⲥⲣⲟⲉⲓⲥ ⲛⲉⲧⲛϩⲏⲧ
ⲁϥⲉⲓ ⲇⲉ ⲉⲡⲉⲥⲏⲧ ϩⲓⲡⲧⲟⲟⲩ ⲛϭⲓⲡⲡⲉⲧⲟⲩⲁⲁⲃ ⲉⲩⲥⲧⲁⲑⲓⲟⲥ
ⲁϥⲃⲱⲕ ⲉⲡⲉϥⲏⲓ ⲁϥϫⲱ ⲉⲧⲉϥⲥϩⲓⲙⲉ ⲛⲛⲉⲛⲧⲁⲡϫⲟⲉⲓⲥ ϫⲟⲟⲩ ⲛⲁϥ ·
ⲁⲩϭⲱⲗϫ ⲛⲛⲉⲩⲡⲁⲧ ϩⲓⲟⲩⲥⲟⲡ ·
ⲁⲩϣⲗⲏⲗ ⲉⲩϫⲱ ⲙⲙⲟⲥ ϫⲉⲡϫⲟⲉⲓⲥ ⲙⲁⲣⲉⲡⲉⲕⲟⲩⲱϣ ϣⲱⲡⲉ ⁛—
ⲁⲥϣⲱⲡⲉ ⲇⲉ ⲙⲛⲛⲥⲁϩⲉⲛⲕⲟⲩⲓ ⲛϩⲟⲟⲩ ⲁⲩϣⲱⲛⲉ ⲛⲗⲟⲓⲙⲟⲥ ϣⲱⲡⲉ ϩⲙⲡⲉϥⲏⲓ · ⲁⲩⲙⲟⲩ ⲛϭⲓⲛⲉϥϩⲙϩⲁⲗ ⲧⲏⲣⲟⲩ ·
ⲛⲧⲉⲣⲉⲡⲁⲓ ⲇⲉ ϣⲱⲡⲉ ⲁϥⲁⲓⲥⲑⲁⲛⲉ ⲉⲡⲓⲡⲉⲓⲣⲁⲥⲙⲟⲥ · ⲛϭⲓⲉⲩⲥⲧⲁⲑⲓⲟⲥ ⲕⲁⲧⲁⲧϩⲉ ⲛⲧⲁⲩϣⲣⲡⲥⲏⲙⲁⲛⲉ ⲙⲙⲟϥ ⲛⲁϥ ϫⲉϥⲛⲁϣⲱⲡⲉ ⲙⲙⲟϥ ⲁϥϣⲟⲡϥ ⲉⲣⲟϥ ⲉϥⲣⲁϣⲉ ⲉϥⲡⲁⲣⲁⲕⲁⲗⲉⲓ · ⲛⲧⲉϥⲥϩⲓⲙⲉ · ⲉⲧⲙⲧⲣⲉⲥⲣϩⲏⲧ ϣⲏⲙ ·
ⲙⲛⲛⲥⲁⲟⲩⲕⲟⲩⲓ ⲇⲉ ⲟⲛ ⲛⲟⲩⲟⲉⲓϣ · ⲁⲩⲙⲟⲩ ⲛϭⲓⲛϥϩⲧⲟⲟⲣ ⲙⲛⲛⲉϥⲧⲃⲛⲟⲟⲩⲉ ⲧⲏⲣⲟⲩ ·
ⲁⲩⲱ ⲛⲧⲉⲓϩⲉ ⲁϥϣⲱⲡⲉ ⲉⲣⲟϥ ⲙⲡⲉⲕⲉⲡⲉⲓⲣⲁⲥⲙⲟⲥ ϩⲛⲟⲩⲣⲁϣⲉ
ⲙⲡⲉϩⲟⲟⲩ ⲇⲉ ⲉⲧⲙⲙⲁⲩ ⲛⲉⲣⲉⲡⲇⲩⲙⲟⲥ ⲧⲏⲣϥ ⲣϣⲁ ⲁⲩⲱ ⲛⲉⲩⲣⲁϣⲉ ⲡⲉ ϩⲙⲡⲧⲣⲉⲩϫⲣⲟ ⲉⲙⲡⲣⲥⲟⲥ ·
ⲉⲣⲉⲡⲣⲣⲟ ⲣϣⲁ ⲛⲙⲙⲁⲩ · ϩⲛⲟⲩⲛⲟϭ ⲛⲥⲩⲛⲕⲣⲟⲧⲏⲥⲓⲥ ·
ⲉⲛⲉⲡⲉⲧⲉϣϣⲉ ϩⲱⲱϥ ⲡⲉ ⲉⲧⲣⲉϥⲣϣⲁ ⲛⲙⲙⲁⲩ ⲛϭⲓⲉⲩⲥⲧⲁⲑⲓⲟⲥ ·
ⲉⲡⲉⲓⲇⲏ ⲟⲩⲛⲟϭ ⲡⲉ ⲛⲥⲧⲣⲁⲧⲏⲗⲁⲧⲏⲥ ϩⲛⲧⲥⲩⲅⲕⲗⲏⲧⲟⲥ ⲛϩⲣⲱⲙⲏ ⲁϥϣⲓⲛⲉ ⲇⲉ ⲛⲥⲱϥ ⲛϭⲓⲡⲣⲣⲟ ⲙⲡⲉϥϩⲉ ⲉⲣⲟϥ ·
ⲛⲧⲉⲣⲉϥⲉⲓⲙⲉ ⲇⲉ ⲛϭⲓⲡⲣⲣⲟ ϫⲉϩⲛⲟⲩⲟⲩⲛⲟⲩ ⲛⲟⲩⲱⲧ ⲙⲡⲉⲗⲁⲁⲩ ϣⲱϫⲡ ⲛⲁϥ ϩⲛⲛⲉⲧϣⲟⲟⲡ ⲛⲁϥ ⲧⲏⲣⲟⲩ ·
ⲟⲩⲇⲉ ⲙⲡⲟⲩϩⲉ ⲉⲣⲟϥ ⲙⲛⲛⲉⲧⲛⲙⲙⲁϥ ·
ⲁϥⲗⲩⲡⲉⲓ ⲉⲙⲁⲧⲉ ⲛϭⲓⲡⲣⲣⲟ · ⲁⲩⲱ ⲧⲥⲩⲛⲅⲗⲏⲧⲟⲥ ⲧⲏⲣⲥ ⲉⲧⲃⲏⲏⲧϥ ·
ⲁⲩⲣϣⲡⲏⲣⲉ ⲙⲡⲉⲛⲧⲁϥϣⲱⲡⲉ ⲙⲙⲟϥ ·
ⲧⲟⲧⲉ ⲧⲉϥⲥϩⲓⲙⲉ ⲡⲉϫⲁⲥ ⲛⲁϥ · ϫⲉϣⲁⲛⲧⲉⲟⲩ ϣⲱⲡⲉ ⲉⲛϩⲙⲟⲟⲥ ⲙⲡⲉⲓⲙⲁ ·
ⲧⲱⲟⲩⲛ ⲛⲧⲛϫⲓ ⲛⲛⲉⲛϣⲏⲣⲉ · ⲛⲧⲁⲩϣⲱϫⲡ ⲛⲁⲛ · ⲛⲧⲛⲃⲱⲕ ⲛⲁⲛ ⲛⲧⲛⲕⲱ ⲛⲥⲱⲛ ⲛⲧⲉⲭⲱⲣⲁ · ⲉⲃⲟⲗ ϫⲉⲁⲛϣⲱⲡⲉ ⲛⲛⲟϭⲛϭ ⲛⲛⲉⲧⲥⲟⲟⲩⲛ ⲙⲙⲟⲛ ⁛—
ϩⲛⲧⲉⲟⲩϣⲏ ⲇⲉ ⲉⲧⲙⲙⲁⲩ · ⲁⲩϫⲓ ⲛⲛⲉⲩϣⲏⲣⲉ ⲁⲩⲉⲓ ⲉⲃⲟⲗ ⲉⲧⲣⲉⲩⲃⲱⲕ ⲉⲕⲏⲙⲉ ·
ⲛⲧⲉⲣⲟⲩⲣⲟⲩϩⲟⲟⲩ ⲇⲉ ⲙⲙⲟⲟϣⲉ ⲏ ⲥⲛⲁⲩ · ⲁⲩⲉⲓ ⲉϫⲛⲧϩⲁⲗⲗⲁⲥⲁ ·
ⲁⲩϩⲉ ⲉⲩϫⲟⲉⲓ ⲉϥⲙⲟⲟⲛⲉ ⲉⲧⲙⲣⲱ ⲁⲩϣⲓⲛⲉ ⲛⲥⲁⲁⲗⲉ ⲉⲡϫⲟⲉⲓ ·
ⲡⲛⲁⲩⲕⲗⲏⲣⲟⲥ ⲇⲉ ⲙⲡϫⲟⲉⲓ ⲛⲉ ⲟⲩⲃⲁⲣⲃⲁⲣⲟⲥ ⲡⲉ ⲛⲁⲅⲣⲓⲟⲥ ⁛—
ⲛⲧⲉⲣⲟⲩⲁⲗⲉ ⲇⲉ ⲉⲡϫⲟⲉⲓ ⲁⲩⲣϩⲱⲧ ·
ⲁϥⲛⲁⲩ ⲇⲉ ⲛϭⲓⲡⲛⲁⲩⲕⲗⲏⲣⲟⲥ
ⲛⲧⲉⲣⲉϥⲡⲱϩ ⲇⲉ ⲉⲡⲉⲕⲣⲟ ⲛⲧϩⲁⲗⲁⲥⲁ · ⲁϥϣⲓⲛⲉ ⲛⲥⲁⲧⲉϥϩⲏⲙⲉ ⲛⲧⲟⲟⲧϥ ⲉⲙⲛⲧⲁϥ ⲇⲉ ⲙⲙⲁⲩ ⲉϯ ·
ⲁϥⲁⲙⲁϩⲧⲉ ⲇⲉ ⲛⲧⲉϥⲥϩⲓⲙⲉ · ⲉⲧⲃⲉⲧⲁⲓϯⲁ ⲛⲧϩⲏⲙⲉ ·
ⲡⲁⲓ ⲅⲁⲣ ⲡⲉⲛⲧⲁϥϣⲟϫⲛⲉ ⲉⲣⲟϥ ⲉⲧⲙϯ ⲙⲙⲟⲥ ⲙⲡⲉⲥϩⲁⲓ ·
ⲁⲩⲱ ⲁϥⲱⲥⲕ ⲉϥϩⲟⲙⲟⲓⲗⲉ ⲛⲙⲙⲁϥ · ⲛϭⲓⲉⲩⲥⲧⲁⲑⲓⲟⲥ ⲁⲩⲱ ⲉϥⲥⲟⲡⲥⲡ ⲙⲙⲟϥ ⲁϥϫⲱⲣⲙ ⲟⲩⲃⲉⲛⲛⲉⲉϥ ⲛϭⲓⲡⲛⲁⲩⲕⲗⲏⲣⲟⲥ · ⲉⲧⲣⲉⲩⲁⲙⲁϩⲧⲉ ⲙⲙⲟϥ ⲛⲥⲉⲛⲟϫϥ ⲉⲑⲁⲗⲁⲥⲥⲁ ·
ⲛⲧⲉⲣⲉⲉⲩⲥⲧⲁⲑⲓⲟⲥ ⲇⲉ ⲉⲓⲙⲉ ⲉⲧⲉⲩⲉⲡⲓⲃⲟⲩⲗⲏ ⲁϥⲕⲱ ⲛⲥⲱϥ ⲛⲧⲉϥⲥϩⲓⲙⲉ ⲉϩⲛⲁϥ ⲁⲛ ⲁϥϫⲓ ⲙⲡⲉϥϣⲏⲣⲉ ⲥⲛⲁⲩ ⲁϥⲙⲟⲟϣⲉ ⲛⲙⲙⲁⲩ ⲉϥⲣⲓⲙⲉ ·
ⲁⲩⲱ ⲉϥⲧⲟⲉⲓⲧ ⲉϥϫⲱ ⲙⲙⲟⲥ ϫⲉⲟⲩⲟⲉⲓ ⲛⲁⲓ ⲛⲁϣⲏⲣⲉ · ϫⲉⲁⲩϥⲓ ⲛⲧⲉⲧⲛⲙⲁⲁⲩ ϩⲓⲧⲛⲟⲩⲣⲱⲙⲉ ⲛⲃⲁⲣⲃⲁⲣⲟⲥ ·
ⲉϥⲙⲟⲟϣⲉ ⲇⲉ ⲁϥⲁϣⲁϩⲟⲙ ⲁⲩⲱ ⲉϥⲣⲓⲙⲉ ⲁϥⲉⲓ ⲉϫⲛⲟⲩⲓⲉⲣⲟ ⲙⲙⲟⲟⲩ · ⲁⲩⲱ ϩⲓⲧⲛⲧⲁϣⲏ ⲛⲙⲙⲟⲩ ⲛⲉⲓⲟⲟⲩⲉ ·
ⲙⲡⲉϥⲉϣϭⲙϭⲟⲙ ⲉϫⲓⲟⲟⲣ ⲙⲡⲉϥϣⲏⲣⲉ ⲥⲛⲁⲩ ϩⲓⲟⲩⲥⲟⲡ ·
ⲁϥⲧⲁⲗⲉⲡⲟⲩⲁ ⲉϫⲛⲧⲉϥⲛⲁϩⲃ ·
ⲁϥⲕⲁⲡⲕⲉⲟⲩⲁ ϩⲓⲡⲉⲓⲥⲁ ⲙⲡⲙⲟⲩ ·
ⲁϥϫⲓⲟⲟⲣ · ⲙⲡⲙⲟⲟⲩ ⲁϥⲕⲱ ϩⲓⲡⲉⲕⲣⲟ ⲙⲡⲉⲛⲧⲁϥⲧⲁⲗⲟϥ ⲉϫⲱϥ ·
ⲁϥⲕⲧⲟϥ ⲉϫⲙⲡⲕⲉⲟⲩⲁ ·
ⲁⲥϣⲱⲡⲉ ⲇⲉ ⲉϥϩⲛⲧⲙⲏⲏⲧⲉ
ⲁⲩⲛⲁⲩ ⲇⲉ ⲉⲡϣⲏⲣⲉ ϣⲏⲙ · ⲛϭⲓϩⲉⲛϣⲟⲟⲥ ϩⲓϩⲣⲁϥ ⲙⲡⲙⲟⲩⲓ · ⲉϥϣⲟⲟⲡ ⲁϫⲛⲧⲁⲕⲟ
ⲁⲩϫⲟⲟⲥ ϩⲛⲟⲩⲥⲟⲟⲩⲧⲛ · ϫⲉⲡⲣⲟⲛⲓⲁ ⲙⲡⲛⲟⲩⲧⲉ ⲧⲉⲧϩⲁⲣⲉϩ ⲉⲡⲉⲓϣⲏⲣⲉ ϣⲏⲙ ·
ⲁⲩⲱ ⲉⲧⲃⲟⲏⲑⲉⲓ ⲉⲣⲟϥ ⲁⲩⲱ ⲉⲥⲛⲟϩⲙ ⲙⲙⲟϥ ⲛⲧⲟⲟⲧϥ ⲙⲡⲉⲑⲏⲣⲓⲟⲛ ·
ⲁⲩⲡⲱⲧ ⲇⲉ ⲛⲥⲁⲡⲙⲟⲩⲓ ⲙⲛⲛⲉⲩⲟⲩϩⲟⲣ ·
ⲡⲙⲟⲩⲓ ⲇⲉ ⲁϥⲣϩⲟⲧⲉ ·
ⲕⲁⲧⲁⲟⲩⲟⲓⲕⲟⲛⲟⲙⲓⲁ ⲇⲉ ⲛⲧⲉⲡⲛⲟⲩⲧⲉ ⲁⲡⲙⲟⲩⲓ ⲛⲟⲩϫⲉ ⲉⲃⲟⲗ ⲙⲡϣⲏⲣⲉ ϣⲏⲙ ·
ⲁϥⲡⲱⲧ ⲁⲛϣⲟⲟⲥ · ϥⲓ ⲙⲡϣⲏⲣⲉ ϣⲏⲙ ⲁⲩⲥⲁⲛⲟⲩϣϥ ⲛⲁⲩ ⲉⲩϣⲏⲣⲉ ϩⲓⲡⲉⲓⲉⲃⲧ ⲙⲡⲓⲉⲣⲟ ·
ⲡⲕⲉⲟⲩⲁ ⲇⲉ ⲛⲧⲁⲡⲱⲛϣ ϩⲁⲣⲡⲁⲍⲉ ⲙⲙⲟϥ ·
ⲁⲧⲉⲡⲣⲟⲛⲓⲁ ⲙⲡⲛⲟⲩⲧⲉ ⲥⲕⲉⲡⲁⲍⲉ ⲙⲙⲟϥ ⲁϫⲛⲧⲁⲕⲟ ⁛—
ⲛⲧⲉⲣⲟⲩⲛⲁⲩ ⲇⲉ ⲛϭⲓϩⲉⲛⲣⲱⲙⲉ ⲛⲣⲉϥⲥⲕⲁⲓ ⲁⲩⲡⲱⲧ ⲁⲩϥⲓⲧϥ ⲛⲧⲟⲟⲧϥ ⲙⲡⲱⲛϣ ⲙⲡϥϫⲓⲧϥ ⲛϭⲟⲛⲥ ⲗⲁⲁⲩ ·
ⲛⲣⲉϥⲥⲕⲁⲓ ⲇⲉ ⲙⲛⲛϣⲟⲟⲥ · ⲛⲉⲩϣⲟⲟⲡ ϩⲛⲟⲩⲕⲱⲙⲏ ⲛⲟⲩⲱⲧ ·
ⲁⲩϫⲓ ⲛⲛϣⲏⲣⲉ ⲕⲟⲩⲓ ⲁⲩⲥⲁⲛⲟⲩϣⲟⲩ ϩⲁϩⲧⲏⲩ ·
ⲉⲩⲥⲧⲁⲑⲓⲟⲥ ⲇⲉ ⲛϥⲥⲟⲟⲩⲛ ⲁⲛ ⲛⲗⲁⲁⲩ ϩⲙⲡⲉⲛⲧⲁϥϣⲱⲡⲉ ·
ⲁⲗⲗⲁ ⲛⲉϥⲙⲟⲟϣⲉ ⲡⲉ ⲉϥⲣⲓⲙⲉ · ⲉϥⲧⲁⲩⲟ ⲛϩⲉⲛϣⲁϫⲉ ⲛϯⲙⲓⲛⲉ ϫⲉⲟⲩⲟⲉⲓ ⲛⲁⲓ ·
ⲁⲛⲟⲕ ⲡⲉⲧⲣⲟⲟⲩⲧ ⲙⲡⲉⲟⲩⲟⲉⲓϣ ⲛⲧϩⲉ ⲛⲟⲩϣⲏⲛ ·
ⲧⲉⲛⲟⲩ ⲇⲉ ⲁⲓϣⲟⲟⲩⲉ ⲁⲩⲱ ⲁⲓⲥⲣⲟϥⲣϥ ·
ⲟⲩⲟⲓ ⲛⲁⲓ ⲁⲛⲟⲕ ⲡⲉⲧⲟⲩⲟⲗⲉ ⲙⲡⲉⲟⲩⲟⲉⲓϣ ⲧⲉⲛⲟⲩ ϯϣⲟⲟⲡ ⲛⲧϩⲉ ⲛⲟⲩⲁⲓⲭⲙⲁⲗⲱⲧⲟⲥ · ⲟⲩⲟⲓ ⲛⲁⲓ ⲁⲛⲟⲕ ⲡⲉⲧⲉⲣⲉϩⲉⲛⲙⲏⲏϣⲉ ⲙⲙⲁⲧⲟⲓ ϣⲟⲟⲡ ϩⲁⲣⲁⲧ · ⲧⲉⲛⲟⲩ ⲇⲉ ⲁⲕⲕⲁⲁⲧ ⲙⲁⲩⲁⲁⲧ ·
ⲟⲩⲇⲉ ⲙⲡⲟⲩⲥⲩⲛⲭⲱⲣⲉⲓ ⲛⲁⲓ ⲙⲙⲁⲧⲉ ⲛⲧⲁⲥϩⲓⲙⲉ · ⲙⲛⲛⲁϣⲏⲣⲉ ·
ⲁⲗⲗⲁ ⲙⲡⲣⲕⲁⲁⲧ ⲛⲥⲱⲕ ⲡϫⲟⲉⲓⲥ ϣⲁⲃⲟⲗ ·
ⲟⲩⲇⲉ
ⲡϫⲟⲉⲓⲥ ⲁⲕϫⲟⲟⲥ ⲛⲁⲓ
ⲁⲩⲱ ⲉⲓⲥϩⲏⲏⲧⲉ ϯⲛⲁⲩ ⲉⲡϩⲓⲥⲉ ⲛⲧⲁⲩⲣϩⲟⲩⲟ ⲉⲙⲁⲧⲉ ·
ⲉϣϫⲉ ⲁⲩϩⲟⲩⲣⲱⲡⲉⲧⲙⲙⲁⲩ ⲛⲛⲉϥⲛⲕⲁ ⲁⲩⲥⲩⲛⲭⲱⲣⲉⲓ ⲛⲁϥ · ⲛⲧⲕⲟⲡⲣⲓⲁ ⲉⲧⲣⲉϥϩⲙⲟⲟⲥ ϩⲓⲱⲱⲥ ·
ⲁⲛⲟⲕ ⲇⲉ ⲉⲓⲛⲁϣⲱⲡⲉ ⲛϣⲙⲙⲟ · ⲛⲧⲁⲗⲁⲓⲡⲱⲣⲟⲥ · ⲉⲓϥⲓ ϩⲁⲡⲉⲓⲙⲏⲏϣⲉ ⲛⲧⲁⲗⲉⲡⲱⲣⲓⲁ
ⲉϣϫⲉ ⲁⲩϣⲱⲱⲧ ⲛⲛⲉⲕⲗⲁⲇⲟⲥ ⲙⲡⲉⲧⲙⲙⲁⲩ ⲉⲓϣⲁϫⲉ ⲉⲛⲉϥϣⲏⲣⲉ · ϥⲛⲁⲩ ⲉⲧⲛⲟⲩⲛⲉ ⲉⲥϣⲟⲟⲡ ⲛⲙⲙⲁϥ ⲉⲧⲉⲧⲉϥⲥϩⲓⲙⲉ ⲧⲉ · ⲉⲥⲟ ⲛⲁϥ ⲙⲡⲁⲣⲟⲓⲕⲟⲣⲓⲁ · ⲕⲁⲛ ⲉϣϫⲉ ⲁⲥⲥⲗⲁⲁⲧⲉ ϩⲱⲥ ⲥϩⲓⲙⲉ ϩⲛⲟⲩϣⲁϫⲉ ·
ⲁⲛⲟⲕ ϩⲱ ⲡⲉⲓⲉⲃⲓⲏⲛ ⲁⲩⲡⲉⲣⲕⲧⲁⲛⲟⲩⲛⲉ ⲥⲁⲥⲁ ⲛⲓⲙ ·
ⲛϯⲛⲁⲩ ⲁⲛ ⲉⲗⲁⲁⲩ ⲛⲁⲕⲧⲓⲛ · ⲛⲟⲩⲟⲉⲓⲛ ⲛⲧⲉⲧⲗⲁⲙⲡⲁⲥ ⲙⲡⲁⲅⲉⲛⲟⲥ ·
ⲁⲗⲗⲁ ⲉⲓⲟ ⲙⲡⲉⲥⲙⲟⲧ ⲛⲟⲩϣⲏⲛ ⲉϥϩⲙⲡϫⲁⲓⲉ · ⲉⲩⲕⲓⲙ ⲉⲣⲟϥ ⲛⲛⲁⲩ ⲛⲓⲙ · ϩⲓⲧⲛⲧϩⲁⲧⲏⲩ ⲙⲡⲇⲓⲁⲃⲟⲗⲟⲥ ·
ⲙⲡⲱⲣⲡϫⲟⲉⲓⲥ ⲙⲡⲣⲙⲉⲕϩⲡⲉⲕϩⲙϩⲁⲗ ⲉⲧⲟ ⲛϩⲁϩ ⲛϣⲁϫⲉ ·
ⲉⲓⲧⲁⲩⲟ ⲛⲛⲁⲓ ⲉⲧⲡⲣⲉⲡⲉⲓ ⲁⲛ ⲉⲓⲙⲟⲕϩ ⲛϩⲏⲧ ·
ⲕⲱ ϭⲉ ⲡϫⲟⲉⲓⲥ ⲛⲟⲩϩⲁⲣⲉϩ ϩⲓⲣⲛⲣⲱⲓ · ⲁⲩⲱ ⲟⲩⲣⲟ ⲉϥⲧⲁϫⲣⲏⲩ · ϩⲓⲣⲛⲛⲁⲥⲡⲟⲧⲟⲩ · ϫⲉⲕⲁⲥ ⲛⲛⲉⲡⲁϩⲏⲧ ⲣⲁⲕⲧϥ ⲉⲃⲟⲗ ⲉϩⲉⲛϣⲁϫⲉ ⲉⲩϩⲟⲟⲩ ·
ⲛⲅⲛⲟϫⲧ ⲉⲃⲟⲗ ⲛⲛⲁϩⲣⲙⲡⲉⲕϩⲟ ϯⲙⲧⲟⲛ ϭⲉ ⲛⲁⲓ ⲡϫⲟⲉⲓⲥ ·
ⲛⲁⲓ ⲇⲉ ⲉϥϫⲱ ⲙⲙⲟⲟⲩ ⲉϥⲁϣⲁϩⲟⲙ ⲁⲩⲱ ⲉϥⲣⲓⲙⲉ ⲁϥⲉⲓ ⲉϫⲛⲟⲩⲕⲱⲙⲏ · ⲉⲩⲙⲟⲩⲧⲉ ⲉⲣⲟⲥ ϫⲉⲃⲁⲥⲥⲟⲥ ·
ⲁϥⲃⲱⲕ ⲉϩⲟⲩⲛ ⲉⲣⲟⲥ ⲁϥⲣϩⲱⲃ ⲛϩⲏⲧⲥ · ⲉϥϫⲡⲟ ⲛⲧⲉϥⲧⲣⲟⲫⲏ ⲙⲙⲏⲛⲉ ·
ⲛⲧⲉⲣⲉϥⲟⲩⲱϩ ⲇⲉ ⲙⲙⲁⲩ ⲛⲟⲩⲛⲟϭ ⲛⲟⲩⲟⲉⲓϣ ⲁⲩⲥⲡⲥⲱⲡϥ ⲛϭⲓⲛⲁⲧⲕⲱⲙⲏ ⲉⲧⲙⲙⲁⲩ ⲉⲧⲣⲉϥⲃⲱⲕ ⲛϥⲣⲟⲉⲓⲥ · ⲉⲛⲕⲁⲣⲡⲟⲥ ⲛⲧⲥⲱϣⲉ ⲉⲁϥⲣⲙⲏⲧⲉ ⲛⲣⲟⲙⲡⲉ · ⲉϥⲉⲓⲣⲉ ⲛⲛⲁⲓ ⲉϥϫⲓ ⲙⲡⲉϥⲃⲉⲉⲕⲉ ·
ⲛⲉϥϣⲏⲣⲉ ⲇⲉ ⲁⲩⲥⲁⲛⲟⲩϣⲟⲩ ϩⲛⲧⲕⲱⲙⲏ ⲛⲧⲁⲛϣⲣⲡ ϣⲁϫⲉ ⲉⲣⲟⲥ · ⲛⲥⲉⲥⲟⲟⲩⲛ ⲁⲛ ϫⲉⲛⲉⲥⲛⲏⲩ ⲛⲉ ⲛⲛⲉⲩⲉⲣⲏⲩ ·
ⲡⲛⲁⲩⲕⲗⲏⲣⲟⲥ ⲇⲉ ϩⲱⲱϥ ⲛⲧⲁϥϥⲓ ⲛⲧⲉⲥϩⲓⲙⲉ ⲛⲉⲩⲥⲧⲁⲑⲓⲟⲥ ⲁϥϫⲓⲧⲥ ⲉⲧϥⲡⲁⲧⲣⲓⲥ ·
ⲟⲩⲛⲟϭ ⲇⲉ ⲛϩⲁⲓⲃⲉⲥ ⲛⲧⲉⲡⲛⲟⲩⲧⲉ ⲁⲥⲣϩⲁⲓⲃⲥ ⲉⲣⲟⲥ · ϩⲱⲥⲧⲉ ⲛⲧⲉⲡⲃⲁⲣⲃⲁⲣⲟⲥ ⲉϣϫⲱϩ ⲉⲣⲟⲥ ⲛⲛⲉⲟⲩⲟⲉⲓϣ ⲧⲏⲣⲟⲩ ⲉⲧⲙⲙⲁⲩ ·
ⲡⲁⲓ ⲅⲁⲣ ⲡⲉⲛⲧⲁⲧⲉⲥϩⲓⲙⲉ ⲉⲧⲙⲙⲁⲩ · ⲁⲓⲧⲉⲓ ⲙⲙⲟϥ ⲛⲧⲟⲟⲧϥ ⲙⲡⲛⲟⲩⲧⲉ · ⲉⲧⲙⲧⲣⲉⲡⲁⲗⲗⲟⲫⲩⲗⲟⲥ
ⲡϩⲩⲡⲟⲑⲉⲥⲓⲥ ⲙⲡⲓϣⲁ ⲙⲉϩ ⲛⲣⲁϣⲉ ϩⲙⲡⲉϩⲟⲟⲩ ⲙⲡⲉⲛⲉⲓⲱⲧ ⲉⲧⲟⲩⲁⲁⲃ ⲡⲉⲧⲫⲟⲣⲉⲓ ⲙⲡⲉⲭⲣⲓⲥⲧⲟⲥ ⲁⲡⲁ ⲡⲉⲥⲩⲛⲑⲓⲟⲥ · ⲡⲁⲓ ⲉⲧⲙⲉϩ ⲛⲟⲩⲟⲉⲓⲛ ⲉϥϣⲉϣⲥϯⲛⲟⲩϥⲉ ⲉⲃⲟⲗ ⲛⲟⲩⲟⲉⲓϣ ⲛⲓⲙ · ⲟⲩⲙⲟⲛⲟⲛ ϫⲉⲡⲉϩⲟⲟⲩ ⲁⲗⲗⲁ ⲧⲉⲩϣⲏ ⁛
ⲛⲧⲃⲛⲟⲟⲩⲉ ⲧⲏⲣⲟⲩ ⲙⲡⲕⲁϩ ⲙⲛⲛϩⲁⲗⲁⲁⲧⲉ ⲛⲧⲡⲉ ⲥⲉⲉⲩⲫⲣⲁⲛⲉ ⲙⲙⲟⲟⲩ ⲉⲩⲥⲕⲓⲣⲧⲁ ⲁⲩⲱ ⲉⲩⲧⲉⲗⲏⲗ ϩⲙⲡⲉϩⲟⲟⲩ ⲙⲡⲉϥϣⲙⲛⲟⲩϥⲉ ⲉⲧⲧⲁⲓⲏⲩ · ⲡⲁⲓ ⲛⲧⲁϥⲧⲁϩⲟⲟⲩ ⲕⲁⲧⲁⲧϩⲉ ⲉⲧⲉⲣⲉⲡϣⲁϫⲉ ⲛⲁⲧⲁⲙⲟⲛ ⲉⲛϣⲁⲛⲙⲟⲟϣⲉ ⲉⲧϩⲏ ⁛—
ⲁⲓⲱⲣⲕ ⲉⲧⲣⲁⲕⲁⲣⲱⲓ ⲉⲧⲙϣⲁϫⲉ ⲉⲛⲉⲕⲕⲁⲧⲟⲣⲑⲱⲙⲁ · ⲉⲃⲟⲗ ϫⲉⲉⲕⲡⲏⲧ ⲉⲃⲟⲗ ⲙⲡⲉⲟⲟⲩ · ⲛⲛⲣⲱⲙⲉ ϫⲓⲛⲧⲁⲣⲭⲏ ⲛⲧⲁⲕⲣⲙⲟⲛⲁⲭⲟⲥ ⲙⲡⲁⲧⲕⲣⲉⲡⲓⲥⲕⲟⲡⲟⲥ
ⲁⲩⲱ ϩⲛⲟⲩⲙⲉ ⲉⲛϣⲁⲛⲥⲱⲟⲩϩ ⲧⲏⲣⲛ
ⲡⲡⲉⲧⲟⲩⲁⲁⲃ ⲇⲉ ⲓⲁⲕⲱⲃⲟⲥ ⲡⲁⲡⲟⲥⲧⲟⲗⲟⲥ ⲱϣ ⲉⲃⲟⲗ ϩⲛⲧⲉϥⲉⲡⲓⲥⲧⲟⲗⲏ ⲛⲕⲁⲑⲟⲗⲓⲕⲟⲛ ϫⲉⲡⲉⲧⲥⲟⲟⲩⲛ ⲛⲉⲓⲣⲉ ⲙⲡⲡⲉⲧⲛⲁⲛⲟⲩϥ ⲛϥⲉⲓⲣⲉ ⲙⲙⲟϥ ⲁⲛ ⲟⲩⲛⲟⲃⲉ ⲛⲁϥ ⲡⲉ ⁛—
ⲙⲁⲣⲛⲉⲓⲙⲉ ϫⲉⲛⲓⲙ ⲡⲉⲧⲉⲣⲉⲡϩⲓⲉⲣⲟⲥ ⲛⲁⲡⲟⲥⲧⲟⲗⲟⲥ ϣⲁϫⲉ ⲉⲣⲟϥ ϫⲉϯⲥⲟⲟⲩⲛ ⲛⲟⲩⲣⲱⲙⲉ ϩⲙⲡⲉⲭⲣⲓⲥⲧⲟⲥ ϩⲁⲧϩⲏ ⲙⲙⲛⲧⲁϥⲧⲉ ⲛⲣⲟⲙⲡⲉ ·
ⲉⲓⲧⲉ ⲉϥϩⲙⲡⲥⲱⲙⲁ ⲛϯⲥⲟⲟⲩⲛ ⲁⲛ ⲉⲓⲧⲉ ⲉϥⲙⲡⲃⲟⲗ ⲙⲡⲥⲱⲙⲁ ⲛϯⲥⲟⲟⲩⲛ ⲁⲛ ⲡⲛⲟⲩⲧⲉ ⲡⲉⲧⲥⲟⲟⲩⲛ ϫⲉⲁⲩⲧⲱⲣⲡ ⲙⲡⲁⲓ ⲛϯⲙⲓⲛⲉ ϣⲁⲧⲙⲉϩϣⲟⲙⲧⲉ ⲙⲡⲉ ·
ⲁⲩⲱ ϯⲥⲟⲟⲩⲛ ⲙⲡⲉⲓⲣⲱⲙⲉ ⲛϯⲙⲓⲛⲉ ⲉⲓⲧⲉ ⲉϥϩⲙⲡⲥⲱⲙⲁ · ⲉⲓⲧⲉ ⲉϥⲙⲡⲃⲟⲗ ⲙⲡⲥⲱⲙⲁ ⲛϯⲥⲟⲟⲩⲛ ⲁⲛ ⲡⲛⲟⲩⲧⲉ ⲡⲉⲧⲥⲟⲟⲩⲛ ϫⲉⲁⲩⲧⲟⲣⲡϥ ⲉⲡⲡⲁⲣⲁⲇⲓⲥⲟⲥ ⲁϥⲥⲱⲧⲙ ⲉϩⲉⲛϣⲁϫⲉ ⲉⲩϩⲏⲡ ·
ⲛⲁⲓ ⲉⲧⲉⲛⲥⲧⲟ ⲁⲛ ⲉϫⲟⲟⲩ ⲉⲣⲱⲙⲉ ⁛—
ⲛⲓⲙ ϭⲉ ⲡⲉⲧⲉⲣⲉⲡⲁⲡⲟⲥⲧⲟⲗⲟⲥ ϣⲁϫⲉ ⲉⲣⲟϥ ⲉⲓⲙⲏⲧⲓ ⲛⲧⲟϥ ⲙⲁⲩⲁⲁϥ ·
ⲉⲡⲉⲓⲇⲏ ⲛⲉⲧⲟⲩⲁⲁⲃ ⲧⲏⲣⲟⲩ ⲡⲏⲧ ⲉⲃⲟⲗ ⲙⲡⲉⲟⲟⲩ ⲙⲡⲉⲓⲕⲟⲥⲙⲟⲥ · ⲧⲁⲓ ϩⲱⲱϥ ⲧⲉ ⲧϩⲉ ⲙⲡⲉⲛⲉⲓⲱⲧ ⲉⲧⲧⲁⲓⲏⲩ ⲁⲡⲁ ⲡⲉⲥⲩⲛⲑⲓⲟⲥ ⲡⲁⲓ ⲛⲧⲁⲡⲛⲟⲩⲧⲉ ⲟⲩⲟⲛϩϥ ⲛⲁⲛ ⲉⲃⲟⲗ ϩⲛⲛⲉⲛϩⲟⲟⲩ
ⲉϥⲟ ⲛⲣⲉϥⲣⲟⲩⲟⲉⲓⲛ ⲙⲡⲕⲟⲥⲙⲟⲥ ⲧⲏⲣϥ
ⲉϥⲟ ⲛϩⲙⲟⲩ ⲉϥϫⲱⲕⲣ ⲛⲟⲩⲟⲛ ⲛⲓⲙ ⲕⲁⲧⲁⲡⲉⲧⲥⲏϩ ϩⲙⲡⲉⲩⲁⲅⲅⲉⲗⲓⲟⲛ ϫⲉⲛⲧⲱⲧⲛ ⲡⲉ ⲡⲉϩⲙⲟⲩ ⲙⲡⲕⲁϩ ·
ⲉⲣϣⲁⲛⲡⲉϩⲙⲟⲩ ⲇⲉ ⲃⲁⲃⲉ ⲉⲩⲛⲁⲙⲟⲗϩϥ ϩⲛⲟⲩ ·
ⲁⲩⲱ ⲟⲛ ϫⲉⲛⲧⲱⲧⲛ ⲡⲉ ⲡⲟⲩⲟⲉⲓⲛ ⲙⲡⲕⲟⲥⲙⲟⲥ ·
ⲉϥϩⲱⲡ ⲛⲛⲉϥⲡⲟⲗⲓⲧⲉⲓⲁ · ⲉⲣⲉⲡⲛⲟⲩⲧⲉ ⲟⲩⲱⲛϩ ⲙⲙⲟⲟⲩ ⲉⲃⲟⲗ ⲕⲁⲧⲁⲅⲉⲛⲉⲁ · ⲛⲛⲉⲧⲉⲓⲣⲉ ⲙⲡⲉϥⲟⲩⲱϣ ⲙⲛⲛⲉϥⲉⲛⲧⲟⲗⲏ ⁛— ⲕⲁⲧⲁⲧϩⲉ ⲉⲧⲥⲏϩ
ϫⲉⲡϫⲟⲉⲓⲥ ϩⲏⲛ ⲉϩⲟⲩⲛ ⲉⲟⲩⲟⲛ ⲛⲓⲙ ⲉⲧⲱϣ ⲉϩⲣⲁⲓ ⲉⲣⲟϥ ϩⲛⲟⲩⲙⲉ ϥⲛⲁⲣⲡⲟⲩⲱϣ ⲛⲟⲩⲟⲛ ⲛⲓⲙ ⲉⲧⲣϩⲟⲧⲉ ϩⲏⲧϥ · ⲁⲩⲱ ϥⲛⲁⲥⲱⲧⲙ ⲉⲡⲉⲩⲥⲟⲡⲥⲡ ⲛϥⲧⲟⲩϫⲟⲟⲩ ⁛—
ⲧⲉⲧⲛⲟⲩⲱϣ ϭⲉ ⲉⲉⲓⲙⲉ ϫⲉⲉϥⲙⲟⲥⲧⲉ ⲙⲡⲉⲟⲟⲩ ⲉⲧϣⲟⲩⲉⲓⲧ ·
ⲁϥϫⲛⲟⲟⲩ ⲇⲉ ϫⲉⲟⲩⲛⲧⲉⲧⲛ ⲁⲡⲟⲕⲣⲏⲥⲓⲥ ϩⲛⲛⲉⲓⲙⲉⲣⲟⲥ ·
ⲁⲩⲟⲩⲱϣⲃ ϫⲉⲡⲣⲱⲧⲟⲛ ⲙⲉⲛ ⲛⲧⲁⲛⲕⲁⲣⲁⲧⲛ ⲉⲃⲟⲗ ⲉⲧⲣⲉⲛⲉⲓ ϣⲁⲣⲟⲕ ⲛⲧⲛϭⲙⲡⲉⲕϣⲓⲛⲉ · ⲁⲩⲱ ⲛⲧⲛϫⲓ ⲙⲡⲉⲕⲥⲙⲟⲩ
ϫⲉⲙⲡⲉⲛⲣⲟⲟⲩϣ ⲙⲡⲕⲟⲥⲙⲟⲥ · ⲕⲁⲛ ⲉⲡⲁⲣⲁⲅⲉ ⲙⲙⲟⲕ · ⲉⲓⲥⲟⲩⲙⲏⲏϣⲉ ⲛϩⲟⲟⲩ ⁛—
ⲙⲛⲛⲥⲱⲥ ⲟⲩⲛⲧⲁⲛ ⲙⲙⲁⲩ ⲛⲟⲩⲕⲟⲩⲓ ⲛⲁⲡⲟⲕⲣⲓⲥⲓⲥ · ϩⲙⲡⲓⲧⲟϣ ⲉⲛⲟⲩⲱϣ ⲉⲧⲟϣⲥ · ⲁⲗⲗⲁ ϣⲗⲏⲗ ⲉϫⲱⲛ ⲡⲉⲛⲉⲓⲱⲧ ⲛⲧⲉⲡⲛⲟⲩⲧⲉ ⲙⲟⲟϣⲉ ⲛⲙⲙⲁⲛ ·
ⲉⲣϣⲁⲛⲡⲛⲟⲩⲧⲉ ϯⲧϩⲉ ⲛⲁⲛ · ⲧⲛⲛⲁⲕⲧⲟⲛ ϣⲁⲣⲟⲕ ⲛⲕⲉⲥⲟⲡ
ϯϩⲧⲏⲧⲛ ⲇⲉ ⲉⲣⲱⲧⲛ ⲛⲁϣⲏⲣⲉ ϩⲛⲛⲉⲓϯⲙⲉ
ⲙⲡⲣⲥⲩⲛⲧⲉⲭⲉⲓ
ⲙⲡⲣϫⲓⲙⲁⲥⲉ
ⲉϣⲱⲡⲉ ⲟⲩⲛⲧⲏⲧⲛ ⲗⲁⲁⲩ ⲉⲣⲱⲙⲉ ϩⲛⲛⲉⲓⲙⲉⲣⲟⲥ
ⲁⲗⲗⲁ ⲣⲟⲉⲓⲥ ⲉⲛⲉⲧⲙⲯⲩⲭⲏ ϫⲉⲕⲁⲥ ⲉⲣⲉⲡⲛⲟⲩⲧⲉ
ⲁⲩⲟⲩⲱϣⲃ ϫⲉϣⲗⲏⲗ
ⲁⲩⲱ ⲁⲩⲉⲓ ⲉⲃⲟⲗ ϩⲓⲧⲟⲟⲧϥ
ⲛⲧⲉⲣⲟⲩⲉⲓ ⲇⲉ ϣⲁⲣⲟϥ ⲁⲩⲥⲱⲧⲙ ⲉⲣⲟϥ ⲉϥⲙⲉⲗⲏⲧⲁ · ϩⲛⲛϣⲁϫⲉ ⲙⲡⲡⲉⲧⲟⲩⲁⲁⲃ ⲓⲉⲣⲉⲙⲓⲁⲥ ϩⲛⲟⲩⲛⲟϭ ⲛⲥϭⲣⲁϩⲧ ⲙⲛⲟⲩⲧⲱⲱⲃⲥ ·
ⲁⲩϩⲙⲟⲟⲥ ⲙⲡⲃⲟⲗ ⲙⲡⲉϥⲙⲁ ⲛϣⲱⲡⲉ ⲛⲟⲩⲕⲟⲩⲓ ⲉⲩϫⲱ ⲙⲙⲟⲥ ϫⲉⲡⲇⲓⲕⲁⲓⲟⲛ ⲁⲛ ⲡⲉ ⲁⲩⲱ ⲡϩⲱⲃ ⲡⲣⲉⲡⲉⲓ · ⲁⲛ ⲡⲉ · ⲉⲧⲣⲉⲛⲙⲟⲩⲧⲉ ⲉϩⲟⲩⲛ ⲉⲡⲡⲉⲧⲟⲩⲁⲁⲃ ϣⲁⲛⲧⲉϥⲟⲩⲱ ⲉϥⲙⲉⲗⲏⲧⲁ · ⲁⲩⲱ ⲉϥϣⲗⲏⲗ ·
ⲛⲧⲉⲣⲉϥⲟⲩⲱ ⲇⲉ ⲙⲡⲉⲡⲣⲟⲫⲏⲧⲏⲥ · ⲛϥϫⲱⲕϥ ⲉⲃⲟⲗ · ⲁⲩⲧⲱⲟⲩⲛ ϫⲉⲉⲩⲛⲁⲕⲱⲗϩ ⲉⲡⲣⲟ · ⲁϥⲁⲣⲭⲉⲓⲥⲑⲉ ⲉⲡⲉⲡⲣⲟⲫⲏⲧⲏⲥ ⲓⲉⲍⲉⲕⲓⲏⲗ ·
ⲁⲩϩⲙⲟⲟⲥ ⲉϩⲣⲁⲓ ⲟⲛ ⲙⲡⲟⲩⲙⲟⲩⲧⲉ ⲉϩⲟⲩⲛ ⁛—
ⲗⲟⲓⲡⲟⲛ ⲁϥϫⲉⲕⲡⲉⲡⲣⲟⲫⲏⲧⲏⲥ ⲉⲃⲟⲗ ⲧⲏⲣϥ ⲁϥⲕⲁⲣⲱϥ · ⲉⲛⲉⲁⲣⲟⲩϩⲉ ⲅⲁⲣ ϣⲱⲡⲉ ·
ⲉⲁⲩⲕⲱⲗϩ ⲉⲡⲣⲟ · ⲁϥⲣⲟⲩⲱ ⲛⲁⲩ ϫⲉⲥⲙⲟⲩ ⲉⲣⲟⲓ
ⲁϥϭⲱϣⲧ ⲉⲃⲟⲗ ⲉϫⲱⲟⲩ ϩⲛⲟⲩⲛⲟϭ ⲛϣⲟⲩϣⲧ ⲁϥϣⲁϫⲉ ⲛⲙⲙⲁⲩ · ⲉϥϫⲱ ⲙⲙⲟⲥ · ϫⲉⲉⲧⲉⲧⲛⲉⲓ ⲉⲡⲉⲓⲙⲁ ⲉⲓⲥ ⲁⲟⲩⲏⲣ ⲛⲛⲁⲩ ·
ⲡⲉϫⲁⲩ ϫⲉⲁⲛⲉⲓ ϫⲓⲛⲛϣⲱⲣⲡ ⲙⲡⲉⲛⲧⲟⲗⲙⲁ ⲉⲙⲟⲩⲧⲉ ⲉϩⲟⲩⲛ ⲉⲣⲟⲕ ϣⲁⲛⲧⲕⲟⲩⲱ ⲉⲕⲙⲉⲗⲏⲧⲁ ⁛
ⲛⲧⲉⲩⲛⲟⲩ ⲁϥⲣⲓⲙⲉ ⲁϥϩⲓⲟⲩⲉ ⲉϩⲟⲩⲛ ϩⲙⲡⲉϥϩⲏⲧ · ⲡⲉϫⲁϥ ⲛⲁⲩ ϫⲉⲁⲓϯ ⲛⲟⲩⲛⲟϭ ⲛⲟⲥⲉ ⲙⲡϩⲟⲟⲩ · ⲁⲩⲱ ⲛϩⲓⲥⲉ ⲧⲏⲣⲟⲩ ⲛⲧⲁⲓⲁⲁⲩ ϩⲛⲡⲉⲧϣⲟⲩⲉⲓⲧ ⁛—
ⲛⲧⲁϥϫⲉ ⲛⲁⲓ ⲇⲉ ⲛϭⲓⲡⲉⲧⲟⲩⲁⲁⲃ ⲉϥⲡⲏⲧ ⲉⲃⲟⲗ ⲙⲡⲉⲟⲟⲩ ⲉⲧϣⲟⲩⲉⲓⲧ ⲛⲛⲣⲱⲙⲉ ·
ⲛⲧⲁϥⲙⲕⲁϩ ⲇⲉ ⲉⲡⲉϥϩⲏⲧ ϫⲉⲁⲩⲉⲓⲙⲉ ϩⲟⲗⲱⲥ · ϫⲉⲁϥⲙⲉⲗⲏⲧⲁ ·
ⲁⲧⲉⲧⲛⲉⲓⲙⲉ ϭⲉ · ⲱ ⲛⲁⲙⲉⲣⲁⲧⲉ ϫⲉⲉⲣⲉⲛⲉⲧⲟⲩⲁⲁⲃ ⲉⲡⲓⲑⲩⲙⲉⲓ ⲉⲡⲉⲟⲟⲩ ⲙⲡⲛⲟⲩⲧⲉ ⲙⲁⲩⲁⲁϥ ·
ⲉϣϫⲉⲙⲙⲟⲛ ⲥⲱⲧⲙ ⲉⲡⲙⲉⲗⲓⲟⲅⲣⲁⲫⲟⲥ ⲉⲧⲟⲩⲁⲁⲃ ⲇⲁⲇ ⲉϥϫⲱ ⲙⲙⲟⲥ ϫⲉⲁⲓⲉⲡⲓⲑⲩⲙⲉⲓ ⲉⲛⲉⲕⲉⲛⲧⲟⲗⲏ
ϭⲱϣⲧ ⲉϩⲣⲁⲓ ⲉϫⲱⲓ ⲛⲅⲛⲁ ⲛⲁⲓ ·
ⲡⲥⲟⲫⲟⲥ
ⲥⲱⲧⲙ ⲇⲉ ⲟⲛ ⲉⲧⲉⲓⲛⲟϭ ⲛϣⲡⲏⲣⲉ ⲛⲧⲁⲥϣⲱⲡⲉ ⲉⲃⲟⲗ ϩⲓⲧⲟⲟⲧϥ ⲉⲧⲓ ⲉϥⲟ ⲙⲙⲟⲛⲁⲭⲟⲥ · ⲉϥⲉⲥⲩⲭⲁⲍⲉ · ϩⲛⲧⲉϥⲣⲓ ⲙⲡⲁⲧϥⲣⲉⲡⲓⲥⲕⲟⲡⲟⲥ
ⲁϥϣⲱⲛⲉ ⲉⲡⲉϥⲥⲡⲗⲏⲛ · ⲛⲟⲩⲥⲟⲡ ϩⲙⲡϣⲟⲙⲛⲧ ⲙⲡϣⲁ ⲙⲡⲃⲱⲗ ⲉⲃⲟⲗ
ⲙⲡⲉϥⲧⲁⲙⲉⲗⲁⲁⲩ ⲇⲉ ϩⲛⲛⲉⲥⲛⲏⲩ ϫⲉⲉϥϣⲱⲛⲉ · ⲛⲉ ⲁϥϫⲟⲟⲥ ⲅⲁⲣ ⲛⲁⲩ ⲡⲉϫⲉϣⲗⲏⲗ ⲉϫⲱⲓ
ⲛⲧⲁⲃⲱⲕ ⲉⲧϩⲉⲛⲉⲉⲧⲉ ⲛⲁⲡⲁ ⲁⲃⲣⲁϩⲁⲙ · ⲛⲧⲁϭⲙⲡϣⲓⲛⲉ · ⲙⲡⲉⲓⲥⲟⲛ ⲉⲧϩⲙⲡⲙⲁ ⲉⲧⲙⲙⲁⲩ
ⲉⲣϣⲁⲛⲡϫⲟⲉⲓⲥ ϯⲧϩⲉ ⲛⲁⲓ ⲛⲧⲁⲕⲧⲟⲓ ϣⲁⲣⲱⲧⲛ ·
ⲛⲧⲁϥϫⲉⲡⲁⲓ ⲇⲉ ⲉϥⲟⲩⲱϣ ⲉⲧⲙⲧⲣⲉⲗⲁⲁⲩ ⲉⲓⲙⲉ ϫⲉⲉϥϣⲱⲛⲉ ϩⲟⲗⲱⲥ ·
ⲉⲣϣⲁⲛⲟⲩⲁ ⲇⲉ ϣⲓⲛⲉ ϩⲛⲟⲩⲁⲕⲣⲓⲃⲓⲁ ·ϫⲉ ⲉⲧⲃⲉⲟⲩ ⲁⲡⲉⲓⲡⲉⲧⲟⲩⲁⲁⲃ ϫⲉⲡⲁⲓ ·
ⲙⲁⲣϥⲱϣ ϩⲙⲡϫⲱⲱⲙⲉ ⲛⲓⲱⲃ ⲡⲙⲁⲕⲁⲣⲓⲟⲥ · ϥⲛⲁϩⲉ ⲉⲡϫⲟⲉⲓⲥ ⲉϥϫⲱ ⲙⲙⲟⲥ ⲛⲁϥ ϫⲉⲉⲕⲙⲉⲉⲩⲉ ϫⲉⲛⲧⲁⲓⲣⲛⲁⲓ ⲛⲁⲕ ⲉⲕⲉⲥⲙⲟⲧ · ⲁⲗⲗⲁ ϫⲉⲉⲕⲉⲟⲩⲱⲛϩ ⲉⲃⲟⲗ ⲛⲇⲓⲕⲁⲓⲟⲥ ⁛—
ⲡⲁⲩⲗⲟⲥ ϩⲱⲱϥ ϫⲱ ⲙⲙⲟⲥ ϫⲉⲉⲓⲉⲓⲣⲉ ⲛⲛⲁⲓ ⲧⲏⲣⲟⲩ ⲉⲧⲃⲉⲡⲉⲩⲁⲅⲅⲉⲗⲓⲟⲛ ϫⲉⲉⲓⲉϣⲱⲡⲉ ⲛⲁϥ ⲛⲕⲓⲛⲱⲛⲟⲥ ⁛—
ⲛⲧⲉⲣⲉⲡⲡⲉⲧⲟⲩⲁⲁⲃ ⲇⲉ ⲁⲡⲁ ⲡⲉⲥⲩⲛⲑⲓⲟⲥ · ⲣⲟⲩϩⲃⲇⲟⲙⲁⲥ ⲉϥϣⲱⲛⲉ · ⲙⲡⲉⲛⲉⲥⲛⲏⲩ ϣⲓⲛⲉ ⲛⲥⲱϥ · ⲉϥⲙⲉⲉⲩⲉ ϫⲉⲉϥϩⲙⲡⲃⲏⲃ ·
ⲁⲩϣⲁϫⲉ ⲙⲛⲛⲉⲩⲉⲣⲏⲩ ϫⲉⲁⲡⲉⲥⲩⲛⲑⲓⲟⲥ ϣⲏⲙ ⲱⲥⲕ · ⲙⲁⲣⲛϣⲓⲛⲉ ⲛⲥⲱϥ ·
ϫⲉⲙⲉϣⲁⲕ ⲛⲧⲁϥϣⲱⲛⲉ · ϩⲓⲧⲉϩⲓⲏ · ⲏ ⲙⲉϣⲁⲕ ⲛⲧⲁⲡϩⲓⲥⲉ ⲑⲙⲕⲟϥ · ⲙⲡⲉϥⲉϣⲧⲱⲟⲩⲛ ·
ⲁⲩϫⲟⲟⲩ ⲇⲉ ⲛⲟⲩⲥⲟⲛ ⲉⲡⲉϥⲟⲩⲏⲏⲃ ⲉϥϣⲓⲛⲉ ⲛⲥⲱϥ ·
ⲛⲧⲉⲣⲉϥⲃⲱⲕ ⲇⲉ ⲕⲁⲧⲁⲟⲩⲟⲓⲕⲟⲛⲟⲙⲓⲁ · ⲛⲧⲉⲡⲛⲟⲩⲧⲉ · ⲁⲛⲁⲩ ⲉⲛⲉϣⲡⲏⲣⲉ ⲛⲧⲉⲡⲛⲟⲩⲧⲉ ·
ⲛⲉϩⲟⲟⲩ ⲇⲉ ⲧⲏⲣⲟⲩ ⲛⲧⲁϥⲁⲁϥ ⲉϥⲛⲕⲟⲧⲕ ⲉϥϣⲱⲛⲉ ⲛⲉⲣⲉⲛⲉⲧⲟⲩⲁⲁⲃ ⲇⲓⲁⲕⲱⲛⲉⲓ ⲉⲣⲟϥ ϣⲁⲡⲉϩⲟⲟⲩ ⲛⲧⲁⲡⲥⲟⲛ ⲃⲱⲕ ϣⲁⲣⲟϥ ·
ⲛⲧⲉⲣⲉⲡⲥⲟⲛ
ⲛⲧⲉⲣⲉⲡⲥⲟⲛ
ⲁⲧⲉⲧⲛⲉⲓⲙⲉ ϭⲉ ⲱ ⲛⲁⲙⲉⲣⲁⲧⲉ ϫⲉⲡⲉⲧⲛⲁϩⲁⲣⲉϩ ⲉⲛⲉⲛⲧⲟⲗⲏ ⲛⲧⲙⲛⲧⲙⲟⲛⲁⲭⲟⲥ ⲛϥϫⲱⲕⲟⲩ ⲉⲃⲟⲗ ⲁϫⲛⲙⲛⲧⲣⲉϥϫⲛⲁⲁⲩ ϣⲁⲣⲉⲡⲉⲭⲣⲓⲥⲧⲟⲥ ⲙⲉⲣⲓⲧϥ ·
ⲛϥϫⲟⲟⲩ ϣⲁⲣⲟϥ ⲛⲛⲉϥⲡⲉⲧⲟⲩⲁⲁⲃ ⲙⲙⲁⲧⲉ ⲁⲗⲗⲁ ϣⲁⲩⲛⲁⲩ ⲉⲡⲛⲟⲩⲧⲉ
ⲓⲁⲕⲱⲃ ⲙⲉⲛ ⲡⲡⲁⲧⲣⲓⲁⲣⲭⲏⲥ ⲛⲧⲉⲣⲉϩⲣⲉⲃⲉⲕⲕⲁ ⲥⲱⲧⲙ ⲉⲛϣⲁϫⲉ ⲛⲏⲥⲁⲩ · ⲡⲉⲥⲛⲟϭ ⲛϣⲏⲣⲉ ⲉϥϭⲟⲛⲧ ⲉⲓⲁⲕⲱⲃ ⲉⲧⲃⲉⲡⲉⲥⲙⲟⲩ ⲛⲧⲁⲓⲥⲁⲁⲕ ⲥⲙⲟⲩ ⲉⲣⲟϥ ⲁⲥⲙⲟⲩⲧⲉ ⲉⲣⲟϥ ⲡⲉϫⲁⲥ ⲛⲁϥ
ϫⲉⲉⲓⲥ ⲡⲉⲕⲥⲟⲛ ⲛⲟϭⲥ ⲉⲣⲟⲕ · ⲉⲧⲃⲉⲡⲉⲥⲙⲟⲩ ⲛⲧⲁⲓⲥⲁⲁⲕ ⲥⲙⲟⲩ ⲉⲣⲟⲕ ⲛϩⲏⲧϥ ⲉⲧⲉⲡⲉⲕⲉⲓⲱⲧ ⲡⲉ ·
ⲧⲉⲛⲟⲩ ϭⲉ ⲧⲱⲟⲩⲛ ⲛⲅⲃⲱⲕ ⲉϩⲣⲁⲓ ⲉⲧⲙⲉⲥⲟⲡⲟⲧⲁⲙⲓⲁ ⲛⲧⲥⲩⲣⲓⲁ ϣⲁⲗⲁⲃⲁⲛ ⲡⲁⲥⲟⲛ ⲛⲅⲟⲩⲱϩ ⲛⲙⲙⲁϥ ϣⲁⲛⲧⲉⲡϭⲱⲛⲧ ⲛⲧⲟⲣⲅⲏ ⲙⲡⲉⲕⲥⲟⲛ · ⲕⲧⲟϥ ⲉⲃⲟⲗ ⲙⲙⲟⲕ · ⲙⲏⲡⲟⲧⲉ ⲛⲧⲁⲣⲁⲧϣⲏⲣⲉ ⲙⲙⲱⲧⲛ ⲙⲡⲉⲥⲛⲁⲩ ⲛⲟⲩϩⲟⲟⲩ ⲛⲟⲩⲱⲧ ϩⲓⲟⲩⲥⲟⲡ ·
ⲁⲩⲱ ⲟⲛ ⲁⲓⲥⲁⲁⲕ ϩⲱⲛ ⲉⲧⲟⲟⲧϥ ⲁϥⲉⲓ ⲉⲃⲟⲗ ⲁⲓⲁⲕⲱⲃ ⲧⲁⲁϥ ⲉⲧⲉϩⲓⲏ ⲡⲉϫⲁϥ ⲉⲃⲱⲕ ⲉϩⲣⲁⲓ ⲉⲧⲙⲉⲥⲟⲡⲟⲇⲁⲙⲓⲁ ·
ⲁϥⲧⲱⲙⲛⲧ ⲉⲩⲙⲁ · ⲁϥⲛⲕⲟⲧⲕ · ⲛⲉⲁⲡⲣⲏ ϩⲱⲧⲡ ⲉⲣⲟϥ
ⲁϥⲕⲱ ⲛⲟⲩⲱⲛⲉ ϩⲁⲧⲉϥⲁⲡⲉ · ⲁϥⲛⲕⲟⲧⲕ ⲁϥⲡⲱⲱⲣⲉ ⲛⲟⲩⲣⲁⲥⲟⲩ ϩⲛⲧⲉⲟⲩϣⲏ ⲉⲧⲙⲙⲁⲩ ·
ⲁⲩⲱ ⲁϥⲛⲁⲩ ⲉⲩⲕⲗⲟⲟⲗⲉ · ⲉⲥⲧⲁϫⲣⲏⲩ · ϩⲓϫⲙⲡⲕⲁϩ ⲉⲣⲉⲧⲉⲥⲁⲡⲉ ⲡⲏϩ ϣⲁϩⲣⲁⲓ · ⲉⲧⲡⲉ ·
ⲁⲩⲱ ⲛⲁⲅⲅⲉⲗⲟⲥ ⲙⲡⲛⲟⲩⲧⲉ ⲉⲩⲛⲁ ⲉϩⲣⲁⲓ ⲁⲩⲱ ⲉⲩⲛⲏⲩ ⲉⲡⲉⲥⲏⲧ ϩⲓⲱⲱⲥ ·
ⲡϫⲟⲉⲓⲥ ⲇⲉ ⲛϥⲧⲁϫⲣⲏⲩ ⲉϩⲣⲁⲓ ⲉϫⲱⲥ · ⲁⲩⲱ ⲁϥⲟⲩⲱⲛϩ ⲉⲣⲟϥ ϩⲛⲧⲉⲟⲩϣⲏ ⲉⲧⲙⲙⲁⲩ ⲁϥϣⲁϫⲉ ⲛⲙⲙⲁϥ ·
ⲛⲧⲉⲣⲉϥⲃⲱⲕ ⲇⲉ ⲟⲛ ⲉϩⲣⲁⲓ ⲉⲧⲙⲉⲥⲟⲡⲟⲇⲁⲙⲓⲁ ⲛⲧⲥⲩⲣⲓⲁ · ⲁⲡⲛⲟⲩⲧⲉ ⲟⲛ ϣⲁϫⲉ ⲛⲙⲙⲁϥ ⲛⲧⲉⲩϣⲏ ϫⲉϥⲓⲉⲓⲁⲧⲕ ⲉϩⲣⲁⲓ ⲛⲅⲛⲁⲩ ϩⲛⲛⲉⲕⲃⲁⲗ ⲉⲛϭⲓⲛⲉⲓ ⲙⲛⲛⲟⲉⲓⲗⲉ ⲛϩⲁⲛⲟⲩⲟⲃϣ ·
ⲉⲩϥⲱϭⲉ ⲉϩⲣⲁⲓ ⲉϫⲛⲛⲉⲥⲟⲟⲩ ⲙⲛⲛⲃⲁⲙⲡⲉ · ⲉⲩⲙⲓⲥⲉ ⲛϩⲉⲛⲁⲩⲉⲓⲛ · ⲁⲩⲉⲓⲉⲓⲛ ⲛⲕⲣⲙⲉⲥ ⲛⲥⲓⲟⲩⲥⲓⲟⲩ ·
ⲡⲉϫⲉⲡⲛⲟⲩⲧⲉ ⲇⲉ ⲛⲁϥ ⲟⲛ ϩⲛⲟⲩϩⲟⲣⲟⲙⲁ ⲛⲧⲉⲩϣⲏ ϫⲉⲁⲛⲟⲕ ⲡⲉ ⲡⲛⲟⲩⲧⲉ ⲛⲓⲥⲁⲁⲕ ⲙⲡⲣⲣϩⲟⲧⲉ ·
ⲁϣⲁⲓ ⲛⲅⲁⲓⲁⲓ ⲛⲅⲙⲉϩⲡⲕⲁϩ ⲛⲅⲣϫⲥ ⲉϩⲣⲁⲓ ⲉϫⲱϥ ·
ⲛⲧⲉⲣϥⲥⲙⲟⲩ ⲇⲉ ⲟⲛ ⲉⲣⲟϥ ϩⲙⲡⲛⲟⲩⲃ ⲙⲛⲡϩⲁⲧ ⲙⲛⲛⲉⲥⲟⲟⲩ · ⲙⲛⲛⲃⲁⲁⲙⲡⲉ ⲙⲛⲛⲧⲃⲛⲟⲟⲩⲉ ⲧⲏⲣⲟⲩ ·
ⲁϥϣⲁϫⲉ ⲇⲉ ⲟⲛ ⲛⲙⲙⲁϥ · ϫⲉⲕⲟⲧⲕ ⲉϩⲣⲁⲓ ⲉⲡⲉⲕⲏⲓ
ⲛⲧⲉⲣⲉϩⲧⲟⲟⲩⲉ ⲇⲉ ϣⲱⲡⲉ · ⲡⲉϫⲁϥ ⲛⲁϥ ⲛϭⲓⲓⲁⲕⲱⲃ ϫⲉⲙⲁⲧⲁⲙⲟⲓ ⲉⲡⲉⲕⲣⲁⲛ ⁛—
ⲡⲉϫⲁϥ ⲛⲁϥ ϫⲉⲉⲧⲃⲉⲟⲩ ⲕϣⲓⲛⲉ ⲛⲥⲁⲡⲁⲣⲁⲛ ·
ⲡⲁⲓ ⲇⲉ ⲟⲩϣⲡⲏⲣⲉ ⲡⲉ ·
ⲁⲩⲱ ⲡⲉϫⲁϥ ⲛⲁϥ ϫⲉⲕⲁⲁⲧ ⲉⲃⲟⲗ ϫⲉⲁⲡⲟⲩⲟⲉⲓⲛ ⲉⲓ ⲉϩⲣⲁⲓ ·
ⲡⲉϫⲁϥ ⲛⲁϥ ϫⲉⲛϯⲛⲁⲕⲁⲁⲕ ⲉⲃⲟⲗ ⲁⲛ ⲙⲡⲉⲕⲥⲙⲟⲩ ⲉⲣⲟⲓ ·
ⲁⲩⲱ ⲡⲉϫⲁϥ ⲛⲁϥ ϫⲉⲛⲓⲙ ⲛⲣⲁⲛ
ⲡⲉϫⲁϥ ⲛⲁϥ ϫⲉⲛⲛⲉⲩⲙⲟⲩⲧⲉ ⲉⲣⲟⲕ ϫⲉⲓⲁⲕⲱⲃ · ⲁⲗⲗⲁ ⲡⲓⲥⲣⲁⲏⲗ ⲡⲉⲧⲛⲁϣⲱⲡⲉ ⲛⲁⲕ ⲛⲣⲁⲛ ϫⲉⲁⲕϭⲙϭⲟⲙ ⲙⲛⲡⲛⲟⲩⲧⲉ ⲁⲩⲱ ⲛⲇⲩⲛⲁⲇⲟⲥ ⲙⲛⲛⲣⲱⲙⲉ ·
ⲁϥϫⲱϩ ⲇⲉ ⲉⲡⲡⲱϫⲕ ⲙⲡⲙⲉⲣⲟⲥ ⲛⲓⲁⲕⲱⲃ ⲁϥⲛⲟⲩϣⲥ ⲛϭⲓⲡⲉϥⲙⲉⲣⲟⲥ ·
ⲁⲩⲱ ⲡⲉϫⲁϥ ϫⲉⲁⲓⲛⲁⲩ ⲉⲡⲛⲟⲩⲧⲉ ⲛϩⲟ ϩⲓϩⲟ ·
ⲁⲥⲟⲩϫⲁⲓ ⲛϭⲓⲧⲁⲯⲩⲭⲏ · ⲁⲡⲣⲏ ⲇⲉ ϣⲁⲉϩⲣⲁⲓ ⲉϫⲱϥ · ⲛⲧⲉⲣϥⲥⲟⲧϥ ⲛϭⲓⲡⲉⲓⲛⲉ ⲙⲡⲛⲟⲩⲧⲉ ·
ⲁⲛⲟⲛ ⲇⲉ ϩⲱⲱⲛ ⲱ ⲛⲁⲙⲉⲣⲁⲁⲧⲉ ϣϣⲉ ⲉⲣⲟⲛ ·
ⲉϣϫⲉⲁⲡⲛⲟⲩⲧⲉ
ⲙⲡⲣⲧⲣⲉⲗⲁⲁⲩ ϭⲉ ⲟⲩⲛ ⲛⲣⲱⲙⲉ ⲣⲁⲡⲓⲥⲧⲟⲥ
ⲁⲗⲗⲁ ⲃⲟⲏⲑⲉⲓ ⲉⲣⲟⲛ ϩⲙⲛⲉⲧⲕⲛⲁⲉϣϭⲙϭⲟⲙ · ⲉⲁⲁϥ ⲛⲅϣⲛϩⲧⲏⲕ ϩⲁⲣⲟⲛ ·
ⲓⲏⲥⲟⲩⲥ ⲇⲉ ⲡⲉϫⲁϥ ⲛⲁϥ ϫⲉⲟⲩⲛϭⲟⲙ ⲛϩⲱⲃ ⲛⲓⲙ ⲙⲡⲉⲧⲡⲓⲥⲧⲉⲩⲉ ·
ⲁϥϫⲓϣⲕⲁⲕ ⲉⲃⲟⲗ ⲛϭⲓⲡⲉⲓⲱⲧ ⲙⲡϣⲏⲣⲉ ϣⲏⲙ ϫⲉϯⲡⲓⲥⲧⲉⲩⲉ · ⲃⲟⲏⲑⲉⲓ ⲉⲧⲁⲙⲛⲧⲁⲧⲛⲁϩⲧⲉ ·
ⲁϥⲉⲡⲉⲓⲧⲏⲙⲁ ⲇⲉ ⲛⲡⲉⲡⲛⲉⲩⲙⲁ ⲙⲡⲟⲛⲏⲣⲟⲛ ⲛⲧⲉⲩⲛⲟⲩ ⲁϥⲛⲟϫϥ ⲉⲃⲟⲗ ⲛϩⲏⲧϥ ϩⲓⲧⲛⲧϩⲉ ⲛⲧⲁⲡⲉϥⲉⲓⲱⲧ ⲡⲓⲥⲧⲉⲩⲉ ·
ϩⲣⲁⲓ ⲇⲉ ⲟⲛ ϩⲛⲧϭⲟⲙ ⲛⲧⲡⲓⲥⲧⲓⲥ · ⲁⲩⲥϩⲓⲙⲉ ϯⲡⲉⲥⲟⲩⲟⲓ ⲉⲣⲟϥ ⲉⲣⲉⲡⲉⲥⲛⲟϥ ϩⲁⲣⲟⲥ ⲙⲙⲛⲧⲥⲛⲟⲟⲩⲥ ⲛⲣⲟⲙⲡⲉ · ⲧⲁⲓ ⲉⲧⲉⲙⲡⲉⲗⲁⲁⲩ ⲉϣϭⲙϭⲟⲙ ⲉⲧⲁⲗϭⲟⲥ
ⲁⲥϫⲱϩ ⲙⲙⲁⲧⲉ ⲉⲡⲧⲟⲡ ⲙⲡⲉϥϩⲟⲓⲧⲉ · ⲁⲩⲱ ⲛⲧⲉⲩⲛⲟⲩ · ⲁⲡⲉⲥⲛⲟϥ ϭⲱ ⲉϥϣⲟⲩⲟ
ⲉⲁϥϣⲁϫⲉ ⲛⲙⲙⲁⲥ ⲉϥϫⲱ ⲙⲙⲟⲥ ϫⲉⲧⲟⲩⲡⲓⲥⲧⲓⲥ ⲧⲉⲛⲧⲁⲥⲛⲁϩⲙⲉ · ⲃⲱⲕ ϩⲛⲟⲩⲉⲓⲣⲏⲛⲏ ·
ⲁϥϣⲁϫⲉ ⲟⲛ ⲙⲛⲙⲙⲁⲑⲏⲧⲏⲥ ϫⲉⲉϣⲱⲡⲉ ⲟⲩⲛⲧⲏⲧⲛ ⲡⲓⲥⲧⲓⲥ ⲙⲙⲁⲩ · ⲛⲁⲡϣⲁⲩ ⲛⲟⲩⲃⲗⲃⲓⲗⲉ ⲛϣⲗⲧⲁⲙ ⲧⲉⲧⲛⲁϫⲟⲟⲥ ⲙⲡⲉⲓⲧⲟⲟⲩ ϫⲉⲡⲱⲱⲛⲉ ⲉⲃⲟⲗ ϩⲙⲡⲉⲓⲙⲁ ⲉⲡⲁⲓ · ⲁⲩⲱ ⲛϥⲡⲱⲱⲛⲉ ⲛⲧⲉⲧⲙⲗⲁⲁⲩ ⲣⲁⲧϭⲟⲙ ⲛⲏⲧⲛ ·
ⲁⲩⲱ ⲟⲛ ϫⲉⲧⲉⲧⲛⲁϫⲟⲟⲥ ⲛϯⲛⲱϩⲉ ϫⲉⲡⲱⲣⲕ ⲛⲧⲉⲧⲱϭⲉ ϩⲛⲧϩⲁⲗⲗⲁⲥⲁ ⲛⲥⲥⲱⲧⲙ ⲛⲏⲧⲛ ·
ⲁⲩϫⲟⲟⲥ ⲇⲉ ⲟⲛ · ⲉⲧⲃⲏⲏⲧϥ ⲛⲧⲟϥ ⲡⲡⲉⲧⲟⲩⲁⲁⲃ · ⲁⲡⲁ ⲡⲉⲥⲉⲛⲑⲓⲟⲥ · ϫⲉⲁⲥϣⲱⲡⲉ ⲙⲡⲉⲟⲩⲟⲉⲓϣ ⲉϥⲟ ⲛⲕⲟⲩⲓ · ⲉϥⲙⲟⲟⲛⲉ ⲛⲛⲉⲥⲟⲟⲩ ⲙⲡⲉϥⲉⲓⲱⲧ ⲁⲡⲛⲟⲩⲧⲉ ⲟⲩⲱⲛ ⲛⲛⲉϥⲃⲁⲗ · ⲁϥⲛⲁⲩ ⲉⲩⲥⲧⲩⲗⲗⲟⲥ ⲛⲕⲱϩⲧ ϩⲓⲧϩⲏ ⲙⲙⲟϥ
ⲛⲉⲩⲛϩⲉⲛⲕⲉϣⲏⲣⲉ ⲇⲉ ϣⲏⲙ · ⲙⲟⲟⲛⲉ ⲛⲙⲙⲁϥ ⲡⲉ ·
ⲡⲉϫⲁϥ
ⲁⲡⲁ ⲡⲉⲥⲩⲛⲑⲓⲟⲥ ⲇⲉ ⲛⲧⲁⲡⲛⲟⲩⲧⲉ ⲉⲓ ϣⲁⲣⲟϥ ϫⲓⲛⲧⲉϥⲙⲛⲧⲕⲟⲩⲓ ⲉϥⲥⲱⲧⲡ ⲙⲙⲟϥ ⲛⲧϩⲉ ⲛⲥⲁⲙⲟⲩⲏⲗ ⲛⲧⲁⲧⲉϥⲙⲁⲁⲩ ⲧⲁⲁϥ ⲕⲁⲧⲁⲡⲉⲥⲉⲣⲏⲧ ⲉⲡⲣⲡⲉ ⲙⲡϫⲟⲉⲓⲥ ⲕⲁⲧⲁⲧϩⲉ ⲛⲧⲁϥϫⲟⲟⲥ ⲛϭⲓⲡϩⲓⲉⲣⲟⲯⲁⲗⲧⲏⲥ ⲇⲁⲩⲉⲓⲇ ϫⲉⲙⲱⲩⲥⲏⲥ ⲟⲩⲁⲁⲃ ⲙⲛⲁⲁⲣⲱⲛ ϩⲛⲛⲉϥⲟⲩⲏⲏⲃ · ⲁⲩⲱ ⲥⲁⲙⲟⲩⲏⲗ ϩⲛⲛⲉⲧⲉⲡⲓⲕⲁⲗⲉⲓ ⲙⲡⲉϥⲣⲁⲛ ·
ⲁⲩⲱϣ
ⲡⲡⲉⲧⲟⲩⲁⲁⲃ ⲇⲉ ϩⲱⲱϥ ⲁⲡⲁ ⲡⲉⲥⲩⲛⲑⲓⲟⲥ ⲁϥϫⲓ ⲙⲡⲉϥⲕⲉⲗⲱⲗ
ⲉⲧⲓ ⲉϥⲛⲁⲙⲟⲩϩⲡⲉϥⲕⲉⲗⲱⲗ ⲙⲙⲟⲟⲩ ⲕⲁⲧⲁⲧϩⲉ ⲛⲧⲁϥϩⲟⲙⲟⲗⲟⲅⲉⲓ ⲛⲁⲛ · ϩⲛⲧⲉϥⲧⲁⲡⲣⲟ · ⲉϥⲣⲙⲛⲧⲣⲉ ⲛⲁⲛ ⲁϥϫⲓⲧϥ ϭⲉ ⲁϥⲧⲁⲁϥ ⲙⲡⲥⲟⲛ ⲡⲉϫⲁϥ ⲛⲁϥ · ϫⲉⲁⲡⲛⲟⲩⲧⲉ ϫⲉⲕⲡⲉⲕⲁⲓⲧⲏⲙⲁ ⲉⲃⲟⲗ ·
ⲡⲉⲛⲧⲁϥⲧⲛⲛⲟⲟⲩ ⲙⲡⲁⲣⲓⲥⲧⲟⲛ ⲛⲇⲁⲛⲓⲏⲗ ⲛϥϭⲱϣⲧ ϩⲏⲧϥ ⲁⲛ ·
ⲡⲉϫⲁϥ ϫⲉⲛⲧⲟϥ ⲟⲛ ⲡⲉ ⲛⲧⲁϥⲥⲃⲧⲉⲡⲧⲃⲧ ⲛⲁⲕ · ⲙⲡϩⲟⲟⲩ ϩⲙⲡⲉϥⲟⲩⲱϣ · ⲉⲡⲉⲓⲇⲏ ⲙⲡⲉϥⲕⲁⲁⲕ ⲉⲗⲩⲡⲏ · ϩⲙⲡⲉⲛⲧⲁⲕⲁⲓⲧⲉⲓ ⲙⲙⲟϥ · ⲛⲧⲟⲟⲧϥ ·
ⲁⲗⲏⲑⲟⲥ ⲕⲁⲗⲱⲥ ⲁϥϫⲟⲟⲥ ⲛϭⲓⲡⲉⲡⲣⲟⲫⲏⲧⲏⲥ ϫⲉⲡϫⲟⲉⲓⲥ ϩⲏⲛ ⲉϩⲟⲩⲛ ⲉⲟⲩⲟⲛ ⲛⲓⲙ · ⲉⲧⲱϣ ⲉϩⲣⲁⲓ ⲉⲣⲟϥ ϩⲛⲟⲩⲙⲉ ·
ⲁⲩⲱ ϥⲛⲁⲥⲱⲧⲙ ⲉⲡⲉⲩⲥⲟⲡⲥⲡ ⲛϥⲧⲟⲩϫⲟⲟⲩ ·
ⲡϫⲟⲉⲓⲥ ⲛⲁϩⲁⲣⲉϩ ⲉⲟⲩⲟⲛ ⲉⲧⲙⲉ ⲙⲙⲟϥ ⁛—
ⲛⲧⲉⲣⲉⲛϣⲏⲣⲉ ⲙⲡⲓⲥⲣⲁⲏⲗ ⲧⲱⲟⲩⲛ ⲉϫⲙⲙⲱⲩⲥⲏⲥ · ⲙⲛⲁⲁⲣⲱⲛ ⲡⲉϫⲁⲩ ⲛⲁϥ ϫⲉⲟⲩ ⲡⲉ ⲡⲁⲓ ⲛⲧⲁⲕⲁⲁϥ ⲛⲁⲛ ·
ⲁⲕⲛⲧⲛ ⲉϩⲣⲁⲓ ϩⲙⲡⲕⲁϩ ⲛⲕⲏⲙⲉ ·
ⲉⲛϩⲙⲟⲟⲥ ⲉϩⲣⲁⲓ ⲉϫⲛⲛⲉⲭⲁⲗⲕⲓⲟⲛ ⲛⲁⲁϥ · ⲁⲩⲱ ⲉⲛⲟⲩⲉⲙⲟⲉⲓⲕ · ⲉⲩⲥⲉⲓ ⲧⲉⲛⲟⲩ ⲙⲁⲛⲁⲛ ⲛϩⲉⲛⲟⲉⲓⲕ ⲙⲛϩⲉⲛⲁⲁϥ ·
ⲉϣⲱⲡⲉ ⲙⲙⲟⲛ ⲧⲛⲛⲁϩⲓⲱⲛⲉ ⲉⲣⲱⲧⲛ ⲁⲩⲱ ⲁⲥϫⲟⲟⲥ · ⲛϭⲓⲧⲥⲩⲛⲁⲅⲱⲅⲏ ⲧⲏⲣⲥ ⲉϩⲓⲱⲛⲉ ⲉⲣⲟⲟⲩ ·
ⲁⲩⲱ ⲙⲱⲩⲥⲏⲥ ⲁϥϫⲓϣⲕⲁⲕ ⲉⲃⲟⲗ ⲉϩⲣⲁⲓ ⲉⲡϫⲟⲉⲓⲥ ⲉϥϫⲱ ⲙⲙⲟⲥ ϫⲉⲡϫⲟⲉⲓⲥ ⲉⲓⲛⲁϩⲉ ⲉⲁϥⲧⲱⲛ ⲙⲡⲉⲓⲗⲁⲟⲥ ⲉⲧⲣⲉⲩⲟⲩⲱⲙ ·
ⲉⲧⲓ ⲕⲉⲕⲟⲩⲓ ⲡⲉ ⲛⲥⲉϩⲓⲱⲛⲉ ⲉⲣⲟⲓ ·
ⲁⲩⲱ ⲡⲉϫⲉⲡϫⲟⲉⲓⲥ ⲙⲙⲱⲩⲥⲏⲥ ϫⲉⲁⲓⲥⲱⲧⲙ ⲉⲡⲉⲕⲣⲙⲣⲙ ⲛⲛϣⲏⲣⲉ
ⲁⲧⲉⲧⲛⲉⲓⲙⲉ ϭⲉ ⲱ ⲛⲁⲙⲉⲣⲁⲁⲧⲉ ϫⲉⲡⲥⲟⲡⲥⲡ ⲙⲡⲇⲓⲕⲁⲓⲟⲥ ϭⲙϭⲟⲙ ⲉⲙⲁⲧⲉ · ⲁⲩⲱ ⲉϥⲉⲛⲣⲅⲉⲓ ⲕⲁⲧⲁⲡⲉⲧⲥⲏϩ ·
ⲙⲱⲩⲥⲏⲥ ⲙⲉⲛ ⲡⲛⲟⲙⲟⲑⲉⲧⲏⲥ ⲛⲧⲡⲁⲗⲁⲓⲁ ⲛⲧⲉⲩⲛⲟⲩ ⲛⲧⲁϥⲉⲡⲓⲕⲁⲗⲉⲓ ⲙⲡϫⲟⲉⲓⲥ ⲉⲧⲃⲉⲡⲙⲏⲏϣⲉ · ⲁϥⲉⲓⲣⲉ ⲕⲁⲧⲁⲡⲉϥⲟⲩⲱϣ ⁛
ⲡⲛⲟⲙⲟⲑⲉⲧⲏⲥ ⲇⲉ ϩⲱⲱϥ ⲛⲧⲇⲓⲁⲑⲏⲕⲏ ⲛⲃⲣⲣⲉ ⲁⲡⲁ ⲡⲉⲥⲩⲛⲑⲓⲟⲥ ·
ⲛⲧⲉⲩⲛⲟⲩ ⲛⲧⲁϥⲥⲡⲥⲡⲡϫⲟⲉⲓⲥ ⲉⲧⲃⲉⲡⲥⲟⲛ ⲙⲙⲟⲛⲁⲭⲟⲥ ⲙⲡⲉϥⲗⲩⲡⲏ ⲙⲙⲟϥ · ⲁⲗⲗⲁ ⲁϥϫⲉⲕⲡⲉϥⲁⲓⲧⲏⲙⲁ ⲉⲃⲟⲗ ⲕⲁⲧⲁⲧϩⲉ ⲉⲧⲥⲏϩ ϩⲛⲛⲉⲯⲁⲗⲙⲟⲥ · ϫⲉⲉⲣⲉⲡϫⲟⲉⲓⲥ ϫⲱⲕ ⲉⲃⲟⲗ ⲛⲛⲉⲕⲁⲓⲧⲏⲙⲁ ⲧⲏⲣⲟⲩ ⁛—
ⲥⲱⲧⲙ ⲇⲉ ⲟⲛ ⲉϯⲕⲉⲛⲟϭ ⲛϣⲡⲏⲣⲉ ⲛⲧⲁⲥϣⲱⲡⲉ ⲉⲃⲟⲗ ϩⲓⲧⲟⲟⲧϥ ⲙⲡⲡⲉⲧⲟⲩⲁⲁⲃ ⲁⲡⲁ ⲡⲉⲥⲩⲛⲑⲓⲟⲥ ⲉϥⲟ ⲙⲙⲟⲛⲁⲭⲟⲥ ⲙⲡⲁⲧϥⲣⲉⲡⲓⲥⲕⲟⲡⲟⲥ
ⲁϥⲃⲱⲕ ⲇⲉ ⲟⲛ ⲛⲟⲩϩⲟⲟⲩ ⲉϫⲛⲧϣⲱⲱⲧⲉ ⲉⲧⲉⲣⲉⲛⲉⲥⲛⲏⲩ ⲥⲉⲙⲟⲟⲩ ⲛϩⲏⲧⲥ ϫⲉⲉϥⲛⲁⲙⲉϩⲡⲉϥⲕⲉⲗⲱⲗ ⲙⲙⲟⲟⲩ ·
ⲛⲧⲉⲣⲉϥⲃⲱⲕ ⲇⲉ ⲟⲛ ⲉϫⲛⲧϣⲱⲱⲧⲉ ⲁϥⲣⲡⲱⲃϣ ⲙⲡⲛⲟⲩϩ ⲙⲛⲧⲃⲏⲥⲉ ⲙⲡϥϥⲓⲧⲟⲩ ⲛⲙⲙⲁϥ ·
ⲛⲧⲉⲣϥⲁⲁϩ ⲇⲉ ⲉⲣⲁⲧϥ ⲉϫⲛⲧϣⲱⲱⲧⲉ ⲁϥϣⲗⲏⲗ ⲉϩⲣⲁⲓ ⲉⲡϫⲟⲉⲓⲥ ⲕⲁⲧⲁⲡⲉⲑⲟⲥ ⲛⲛⲉⲥⲛⲏⲩ · ⲁⲩⲱ ⲡⲉϫⲁϥ ϫⲉⲡϫⲟⲉⲓⲥ ⲛⲧⲟⲕ ⲉⲧⲥⲟⲟⲩⲛ ϫⲉⲙⲛϣϭⲟⲙ ⲙⲙⲟⲓ ⲉⲧⲣⲁⲕⲧⲟⲓ · ⲛⲕⲉⲥⲟⲡ ⲉϩⲟⲩⲛ ⲉⲧϩⲉⲛⲉⲉⲧⲉ · ⲉϫⲓ ⲙⲡⲛⲟⲩϩ
ⲉⲕⲉⲟⲩⲉϩⲥⲁϩⲛⲉ ϭⲉ ⲙⲡⲉⲓⲙⲟⲟⲩ ⲛϥⲉⲓ ⲉϩⲣⲁⲓ ϣⲁⲣⲟⲓ ⲛⲧⲁϭⲛⲧϩⲉ ⲙⲙⲟⲩϩ ⲙⲡⲁⲕⲉⲗⲱⲗ ⲙⲙⲟⲟⲩ ϫⲉⲕⲁⲥ ⲉⲓⲛⲁⲣϩⲙϩⲁⲗ ⲛⲁⲕ ⲙⲡⲥⲉⲉⲡⲉ ⲛⲛⲁϩⲟⲟⲩ ·
ⲛⲧⲟⲕ ⲅⲁⲣ ⲁⲕⲟⲩⲉϩⲥⲁϩⲛⲉ ⲙⲡⲉⲕⲁⲡⲟⲥⲧⲟⲗⲟⲥ ⲡⲉⲧⲣⲟⲥ ϫⲉⲙⲟⲟϣⲉ ⲉϩⲣⲁⲓ ⲉϫⲙⲡⲙⲟⲩ ·
ⲛⲧⲉⲣⲉϥϫⲱⲕ ⲇⲉ ⲉⲃⲟⲗ ⲙⲡⲉϣⲗⲏⲗ ⲁⲡⲙⲟⲟⲩ ⲙⲟⲟϣⲉ · ⲉⲡϫⲓⲥⲉ ϣⲁⲛⲧϥⲉⲓ ⲉϩⲣⲁⲓ ⲉⲣⲱⲥ
ⲉⲧⲓ ⲇⲉ ⲉⲣⲉⲡⲙⲟⲟⲩ ⲥⲉⲕ ⲉⲡⲉⲥⲏⲧ ⲁⲩϣⲱⲥ · ⲉϥⲙⲟⲟⲛⲉ ⲙⲡⲉϥⲟϩⲉ ⲛⲉⲥⲟⲟⲩ ϩⲙⲡϣⲟⲛⲧⲉ ϯⲡⲉϥⲟⲩⲟⲓ ⲉⲣⲛⲧⲧⲁⲡⲣⲟ ⲛⲧϣⲱⲧⲉ ⲁϥⲑⲉⲱⲣⲉⲓ ⲙⲡⲙⲟⲟⲩ ⲉϥⲕⲱⲧⲉ ⲉϥⲕⲱⲧⲉ ϩⲛⲧϣⲱⲧⲉ ϣⲁⲛⲧϥⲃⲱⲕ ⲉⲡⲉⲥⲏⲧ ⲉⲡⲉϥⲙⲁ ·
ⲉⲓⲛⲁⲧⲛⲧⲱⲛⲅ ⲉⲛⲓⲙ ⲱ ⲡⲙⲁⲕⲁⲣⲓⲟⲥ ⲁⲡⲁ ⲡⲉⲥⲩⲛⲑⲓⲟⲥ ·
ⲁⲗⲏⲑⲱⲥ ⲉⲕⲧⲛⲧⲱⲛ ⲉⲙⲱⲩⲥⲏⲥ ⲡⲛⲟⲙⲟⲑⲉⲧⲏⲥ ⲡⲉ ⲛⲧⲁϥⲧⲣⲉⲑⲁⲗⲗⲁⲥⲁ ⲡⲱⲣϫ ⲉⲡⲉⲓⲥⲁ ⲙⲛⲡⲁⲓ · ⲁⲛϣⲏⲣⲉ ⲙⲡⲓⲥⲣⲁⲏⲗ ⲙⲟⲟϣⲉ ϩⲣⲁⲓ ⲛϩⲏⲧⲥ ⲕⲁⲧⲁⲡⲡⲉⲧϣⲟⲩⲱⲟⲩ ·
ⲉⲁⲡⲙⲟⲟⲩ ϣⲱⲡⲉ ⲛⲁⲩ ⲛⲥⲟⲃⲧ ϩⲙⲡⲓⲥⲁ ⲙⲛⲡⲁⲓ ⲛⲥⲁⲟⲩⲛⲁⲙ · ⲁⲩⲱ ⲛⲥⲁϩⲃⲟⲩⲣ ⲙⲙⲟⲟⲩ ·
ⲡⲉⲛⲧⲁϥϣⲁϫⲉ ⲙⲛⲧⲡⲉⲧⲣⲁ · ⲁⲥⲧⲁⲩⲟ ⲉⲃⲟⲗ ⲛϩⲉⲛⲟⲑⲉ ⲙⲙⲟⲟⲩ ⁛—
ⲛⲧⲟⲕ ⲇⲉ ϩⲱⲱⲕ ⲱ ⲡⲡⲉⲧⲟⲩⲁⲁⲃ ⲁⲡⲉⲕϣⲗⲏⲗ ⲃⲱⲕ ⲉϩⲣⲁⲓ ϣⲁⲧϩⲁⲯⲓⲥ ⲛⲧⲡⲉ · ⲁⲥϫⲱⲕ ⲉⲃⲟⲗ ⲛϭⲓⲧⲉⲅⲣⲁⲫⲏ ⲉⲧϫⲱ ⲙⲙⲟⲥ · ϫⲉⲛⲧⲟϥ ⲡⲉ ⲛⲧⲁϥϫⲟⲟⲥ ⲁⲩϣⲱⲡⲉ · ⲁⲩⲱ ⲛⲧⲟϥ ⲡⲉ ⲛⲧⲁϥϩⲱⲛ ⲁⲩⲱ ⲁⲩⲥⲱⲛⲧ ·
ⲁⲕϣⲱⲡⲉ ⲛⲑⲉⲱⲣⲓⲕⲟⲥ ⲛⲧϩⲉ ⲛⲛⲉⲡⲣⲟⲫⲏⲧⲏⲥ · ⲁⲩⲱ ⲛⲛⲟⲉⲣⲟⲥ ⲛⲧϩⲉ ⲛⲛⲁⲡⲟⲥⲧⲟⲗⲟⲥ · ⲁⲕϣⲱⲡⲉ ⲛⲟⲓⲕⲟⲛⲟⲙⲟⲥ ⲙⲡⲓⲥⲧⲟⲥ
ⲉⲧⲃⲉⲡⲁⲓ ⲁⲕⲙⲡϣⲁ ⲛⲧⲉⲕⲕⲗⲏⲥⲓⲁ ⲛⲛⲉⲧⲟⲩⲁⲁⲃ ·
ⲁⲡⲛⲟⲩⲧⲉ ⲧⲁⲛϩⲟⲩⲧⲕ ⲉⲩⲙⲏⲏϣⲉ ⲙⲯⲩⲭⲏ ·
ⲁⲕⲉⲩⲁⲅⲅⲉⲗⲓⲍⲉ ⲛⲧϩⲉ ⲙⲡⲁⲩⲗⲟⲥ ⲁⲩⲱ ⲛⲉⲕⲧⲁϣⲉⲟⲉⲓϣ · ϩⲛⲧⲉⲕⲥⲟⲫⲓⲁ ⲛⲧⲡⲓⲥⲧⲓⲥ ⲛⲟⲣⲑⲟⲇⲟⲝⲟⲥ · ⲁⲩⲱ ⲛⲉⲕϫⲓϣⲕⲁⲕ ⲉⲃⲟⲗ ϩⲛⲛⲉⲕⲗⲟⲅⲟⲥ ⲛⲧϩⲉ ⲛⲟⲩⲕⲩⲣⲓⲝ ⲉⲕⲱϣ ⲉⲃⲟⲗ ϩⲛⲧⲉⲕⲥⲟⲫⲓⲁ ⁛— ⲛⲧϩⲉ ⲛⲟⲩⲥⲁⲗⲡⲓⲅⲝ ⁛
ⲛⲓⲙ ⲡⲉⲧⲛⲁϣⲧⲁⲓⲟⲕ ⲕⲁⲧⲁⲡⲉⲕⲙⲡϣⲁ · ⲱ ⲡⲇⲓⲕⲁⲓⲟⲥ ⲉⲧⲟⲩⲁⲁⲃ
ϣⲁⲕⲉⲓⲙⲉ ⲅⲁⲣ ⲉⲛⲉϩⲏⲡ ϩⲁⲧϩⲏ ⲙⲡⲁⲧⲟⲩϣⲱⲡⲉ ⁛—
ⲛⲉⲕϣⲁϫⲉ ⲙⲛⲛⲕⲟⲥⲙⲓⲕⲟⲛ ϩⲛϩⲉⲛⲱⲇⲏ ⲙⲛϩⲉⲛⲡⲁⲣⲁⲃⲟⲗⲏ · ⲁⲩⲱ ⲛⲉⲕϣⲁϫⲉ ⲙⲛⲙⲙⲱⲛⲁⲭⲟⲥ ϩⲛϩⲉⲛⲃⲱⲗ ⲙⲡⲛⲉⲩⲙⲁⲧⲓⲕⲟⲛ ·
ⲛⲉⲕϣⲁϫⲉ ⲡⲉ ⲙⲛⲛⲁⲣⲭⲱⲛ · ϩⲛϩⲉⲛⲡⲁⲣⲁⲡⲟⲗⲏ · ⲁⲩⲱ ϩⲛϩⲉⲛⲙⲩⲥⲧⲏⲣⲓⲟⲛ ·
ⲉⲙⲉⲕϣⲓⲡⲉ ϩⲏⲧϥ ⲛⲗⲁⲁⲩ ⲛⲣⲱⲙⲉ
ⲁⲩⲱ ⲛⲉⲓⲱⲧ ⲛϩⲁϩ ⲛϩⲏⲕⲉ ϩⲙⲡⲉⲛⲟⲩⲟⲉⲓϣ ⲁⲩⲱ ⲛⲉⲓⲱⲧ ⲛⲛⲟⲣⲫⲁⲛⲟⲥ ϩⲛⲛⲉⲛϩⲟⲟⲩ ·
ⲛⲉⲕⲕⲩⲣⲓⲍⲉ ⲡⲉ ⲛⲟⲩⲉⲓⲣⲏⲛⲏ ⲛⲛⲉⲧⲙⲡⲟⲩⲉ · ⲱ ⲡⲙⲁⲓⲛⲟⲩⲧⲉ ⲛⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ
ⲁⲩⲱ ⲛⲉⲕⲅⲩⲙⲛⲁⲍⲉ ⲛⲛⲉⲓϩⲏⲛ ⲉⲣⲟⲕ ϩⲛⲧⲉⲥⲃⲱ ⲉⲧⲟⲩⲟϫ ·
ⲁⲕϣⲱⲡⲉ ⲛⲁⲕⲟⲣⲁⲓⲟⲥ · ⲙⲡⲛⲉⲩⲙⲁⲧⲓⲕⲟⲛ · ⲉⲧⲃⲉⲡⲁⲓ ⲛⲅⲭⲁⲣⲓⲍⲉ ⲛⲛⲉⲕⲁⲅⲁⲑⲟⲛ · ⲛⲟⲩⲟⲛ ⲛⲓⲙ ϩⲛⲟⲩⲛⲟϭ ⲛⲟⲩⲣⲟⲧ ·
ⲁⲕϣⲓⲛⲉ ⲁⲕϭⲓⲛⲉ ⲱ ⲡⲙⲁⲓⲛⲟⲩⲧⲉ · ⲛⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ ⲡⲁⲕⲉⲗⲁⲣⲭⲏⲥ ⲛⲧⲁⲗⲏⲑⲉⲓⲁ ·
ⲁⲕⲧⲱϩⲙ ⲁⲩⲟⲩⲱⲛ ⲛⲁⲕ · ⲁⲕⲁⲓⲧⲉⲓ
ⲛⲉⲩⲉⲡⲓⲑⲩⲙⲉⲓ ⲉⲛⲉⲕⲗⲟⲅⲟⲥ ⲛϭⲓⲛⲁⲣⲭⲱⲛ · ⲁⲩⲱ ⲛⲉⲩϣⲓⲛⲉ ⲛⲥⲁⲛⲉⲕⲙⲩⲥⲧⲏⲣⲓⲟⲛ ⲛϭⲓⲛⲉⲡⲣⲟⲥⲏⲗⲓⲧⲟⲥ ⲧⲏⲣⲟⲩ ·
ⲁⲕⲑⲉⲱⲣⲉⲓ ⲙⲡⲣⲱⲙⲉ ⲡⲁⲓ ⲉⲧⲉⲁⲛⲁⲧⲟⲗⲏⲥ
ⲁⲩⲙⲉⲕⲙⲟⲕⲟⲩ ⲇⲉ ⲙⲛⲛⲉⲩⲉⲣⲏⲩ ⲉⲩϫⲱ ⲙⲙⲟⲥ · ϫⲉⲛⲓⲙ ⲁⲣⲁ ⲡⲉⲧⲟⲩⲉϩⲥⲁϩⲛⲉ ⲛⲁϥ ⲙⲏ ⲟⲩⲣⲱⲙⲉ ⲡⲉ ·
ⲁⲩϣⲟϫⲛⲉ ⲇⲉ ⲙⲛⲛⲉⲩⲉⲣⲏⲩ ϫⲉⲙⲁⲣⲛⲧⲁⲩⲟ ⲉⲡϣⲁϫⲉ ⲉⲡⲡⲉⲧⲟⲩⲁⲁⲃ ⲁⲡⲁ ⲕⲟⲗⲗⲟⲑⲟⲥ ⲟⲩⲛⲟϭ ⲛⲡⲣⲱⲙⲉ · ϥⲛⲁϭⲉⲗⲡⲡϣⲁϫⲉ ⲉⲣⲟϥ · ⲁⲩⲱ ϥⲛⲁϩⲡⲫⲱⲃ ⲉⲣⲟϥ
ⲱ ⲡⲣⲱⲙⲉ ϭⲉⲡⲏ ⲡⲱⲧ ⲉⲃⲟⲗ ⲙⲡⲛⲟⲃⲉ ⲛⲅⲣⲡⲙⲉⲉⲩⲉ ⲛⲧⲉⲩⲛⲟⲩ ⲙⲡⲙⲟⲩ ·
ϥⲥⲏϩ ⲅⲁⲣ ϫⲉϣⲁⲣⲉⲡⲣⲱⲙⲉ ⲛϩⲁⲕ ⲑⲙⲕⲉⲡⲛⲟⲃⲉ · ⲁⲩⲱ ϫⲉⲡϩⲟ ⲛⲛⲁⲥⲕⲏⲧⲏⲥ ⲛⲁⲣⲟⲩⲟⲉⲓⲛ ⲛⲧϩⲉ ⲙⲡⲣⲏ ·
ⲁⲣⲓⲡⲙⲉⲉⲩⲉ ⲟⲛ ⲙⲙⲱⲩⲥⲏⲥ · ϫⲉⲁϥⲥⲟⲧⲡⲥ ⲛⲁϥ · ⲉϣⲡϩⲓⲥⲉ ⲙⲛⲡⲗⲁⲟⲥ ⲙⲡⲛⲟⲩⲧⲉ
ⲉⲕϣⲁⲛⲙⲉⲣⲉⲡϩⲓⲥⲉ ⲛⲛⲉⲧⲟⲩⲁⲁⲃ ·
ⲛϥϯ ⲛⲁⲕ ⲛⲁⲓⲧⲏⲙⲁ ⲛⲓⲙ ⲉⲧⲛⲁⲛⲟⲩϥ
ⲙⲡⲣⲡⲱⲧ ⲛⲥⲁⲟⲩⲕⲁⲑⲉⲇⲣⲁ · ⲛⲉⲟⲟⲩ
ⲇⲟⲕⲓⲙⲁⲍⲉ ⲟⲛ ⲛϩⲱⲃ ⲛⲓⲙ ·
ⲁⲙⲁϩⲧⲉ ⲙⲡⲡⲉⲧⲛⲁⲛⲟⲩϥ
ϩⲁⲣⲉϩ ⲟⲛ ⲉⲧⲉⲕⲙⲛⲧϣⲏⲣⲉ
ⲉⲣⲉⲡⲥⲱⲛⲧ ⲧⲏⲣϥ ⲙⲡⲛⲟⲩⲧⲉ ⲛⲁⲩ ⲉⲣⲟⲕ · ⲛⲥⲉⲛⲉϭⲛⲟⲩϭⲕ · ⲉⲩϫⲱ ⲙⲙⲟⲥ ·
ϫⲉⲛⲉⲛⲙⲉⲉⲩⲉ ⲉⲣⲟⲕ ⲙⲙⲏⲛⲉ ϫⲉⲛⲧⲕⲟⲩⲉⲥⲟⲟⲩ · ⲁⲛϩⲉ ⲉⲣⲟⲕ ⲛⲟⲩⲱⲛϣ ⲙⲡⲉⲓⲙⲁ · ⲙⲟⲟϣⲉ ⲛⲁⲕ ⲧⲉⲛⲟⲩ ⲉⲡϣⲓⲕ ⲛⲁⲙⲛⲧⲉ · ⲛⲟϫⲕ ⲧⲉⲛⲟⲩ ϩⲙⲡϩⲏⲧ ⲙⲡⲕⲁϩ ·
ⲱ ⲡⲉⲓⲛⲟϭ ⲛϣⲓⲡⲉ · ⲛϯϭⲟⲧ ⲉⲕⲙⲟⲟϣⲉ ϩⲙⲡⲕⲟⲥⲙⲟⲥ · ⲉⲩϯⲉⲟⲟⲩ ⲛⲁⲕ ϫⲉⲛⲧⲕⲟⲩⲥⲱⲧⲡ · ⲙⲡⲛⲁⲩ ⲇⲉ ϩⲱⲱϥ ⲛⲧⲁⲕⲉⲓ ⲉⲡⲉⲓⲁ ⲛⲓⲱⲥⲁⲫⲁⲧ · ⲡⲙⲁ ⲙⲡϩⲁⲡ ⲁⲩϩⲉ ⲉⲣⲟⲕ ⲉⲕⲕⲏⲕⲁϩⲏⲩ ·
ⲁⲩⲱ ⲉⲣⲉⲟⲩⲟⲛ ⲛⲓⲙ ⲑⲉⲱⲣⲉⲓ ⲛⲛⲉⲕⲛⲟⲃⲉ · ⲙⲛⲧⲉⲕⲁⲥⲭⲩⲙⲟⲥⲩⲛⲏ ⲉⲧϭⲟⲗⲡ ⲉⲡⲛⲟⲩⲧⲉ ⲙⲛⲛⲣⲱⲙⲉ ·
ⲟⲩⲟⲓ ⲛⲁⲕ ϩⲛⲧⲉⲩⲛⲟⲩ ⲉⲧⲙⲙⲁⲩ · ⲉⲕⲛⲁⲕⲧⲉⲡⲉⲕϩⲟ ⲉⲧⲱⲛ ·
ⲏ ⲉⲕⲛⲁⲟⲩⲱⲛ ⲛⲣⲱⲕ ⲛⲅϫⲟⲟⲥ ϫⲉⲟⲩ ⲛⲉⲕⲛⲟⲃⲉ ⲧⲟⲟⲃⲉ ⲉⲧⲉⲕⲯⲩⲭⲏ · ⲉⲥⲕⲏⲙ ⲛⲧϩⲉ ⲛⲟⲩϭⲟⲟⲩⲛⲉ ·
ⲟⲩ ⲡⲉⲧⲕⲛⲁⲁϥ ⲛⲧⲉⲩⲛⲟⲩ · ⲉⲧⲙⲙⲁⲩ · ⲉⲕⲣⲓⲙⲉ · ⲛⲥⲉⲛⲁϫⲓⲣⲓⲙⲉ ⲁⲛ ⲛⲧⲟⲟⲧⲕ · ⲉⲕⲥⲟⲡⲥⲡ ⲛⲥⲉⲛⲁϫⲓⲥⲟⲡⲥⲡ ⲛⲧⲟⲟⲧⲕ ⲁⲛ · ⲉⲃⲟⲗ ϫⲉϩⲉⲛⲁⲧⲛⲁ ⲛⲉ ⲛⲉⲛⲧⲁⲩⲧⲁⲁⲕ ⲉⲧⲟⲟⲧⲟⲩ ·
ⲱ ⲟⲩⲟⲓ ⲙⲡⲛⲁⲩⲉⲧⲉⲕⲛⲁⲥⲱⲧⲙ ⲉⲧⲉⲥⲙⲏ ⲛϩⲟⲧⲉ · ⲁⲩⲱ ⲉⲧϣⲱⲱⲧ ⲉⲃⲟⲗ · ϫⲉⲙⲁⲣⲉⲛⲣⲉϥⲣⲛⲟⲃⲉ ⲕⲟⲧⲟⲩ ⲉⲁⲙⲛⲧⲉ ·
ⲁⲩⲱ ⲟⲛ ϫⲉⲥⲁϩⲉⲧⲏⲩⲧⲛ ⲉⲃⲟⲗ ⲙⲙⲟⲓ · ⲛⲉⲧⲥϩⲟⲩⲟⲣⲧ ⲉⲧⲥⲁⲧⲉ ⲛϣⲁⲉⲛⲉϩ ⲛⲧⲁⲩⲥⲃⲧⲱⲧⲥ ⲙⲡⲇⲓⲁⲃⲟⲗⲟⲥ ⲙⲛⲛⲉϥⲁⲅⲅⲉⲗⲟⲥ ·
ⲁⲩⲱ ⲟⲛ ϫⲉⲛⲉⲧⲉⲓⲣⲉ ⲛⲙⲡⲁⲣⲁⲃⲁⲥⲓⲥ ⲁⲓⲙⲉⲥⲧⲱⲟⲩ ⲉⲧⲣⲁϥⲱⲧⲉ ⲉⲃⲟⲗ ϩⲛⲧⲡⲟⲗⲓⲥ ⲙⲡϫⲟⲉⲓⲥ ⲛⲛⲉⲧⲉⲓⲣⲉ ⲧⲏⲣⲟⲩ ⲛⲧⲁⲛⲟⲙⲓⲁ :—
ⲧⲉⲛⲟⲩ ϭⲉ ⲡⲁϣⲏⲣⲉ · ⲭⲣⲱ ⲙⲡⲉⲓⲕⲟⲥⲙⲟⲥ ϩⲛⲟⲩⲧⲥⲧⲟ ⲉⲃⲟⲗ · ⲉⲕⲙⲟⲟϣⲉ ϩⲛⲟⲩⲙⲛⲧⲁⲧⲟⲡⲕ ·
ⲉⲕⲟⲩⲏϩ ⲛⲥⲁⲡϫⲟⲉⲓⲥ ϩⲛϩⲱⲃ ⲛⲓⲙ · ϫⲉⲉⲕⲉⲣⲉ ⲉⲩⲡⲁⲣⲣⲏⲥⲓⲁ
ⲙⲡⲣⲡⲱⲧ ⲉϩⲟⲩⲛ ⲉⲗⲁⲁⲩ ⲛⲥⲁⲣⲝ ⲉⲃⲟⲗ ϫⲉⲉⲣϣⲁⲛⲡⲱⲛⲉ ϩⲓϩⲓⲡⲗⲉⲉⲓⲛ · ϣⲁⲣⲉⲡⲕⲱϩⲧ ⲙⲟⲩϩ · ⲛϥⲣⲉⲕϩⲟⲩⲙⲏⲏϣⲉ ⲛϩⲩⲗⲏ ·
ⲡⲱⲧ ⲉϩⲟⲩⲛ ⲉⲡϫⲟⲉⲓⲥ ⲛⲛⲁⲩ ⲛⲓⲙ · ⲛⲅϩⲙⲟⲟⲥ ϩⲁⲧⲉϥϩⲁⲓⲃⲉⲥ · ϫⲉⲡⲉⲧⲟⲩⲏϩ ϩⲛⲧⲃⲟⲏⲑⲓⲁ ⲙⲡⲡⲉⲧϫⲟⲥⲉ · ϥⲛⲁϣⲱⲡⲉ ϩⲁⲧϩⲁⲓⲃⲉⲥ ⲙⲡⲛⲟⲩⲧⲉ ⲛⲧⲡⲉ · ⲛϥⲛⲁⲕⲓⲙ ⲁⲛ ϣⲁⲉⲛⲉϩ ·
ⲁⲣⲓⲡⲙⲉⲉⲩⲉ ⲙⲡϫⲟⲉⲓⲥ · ⲁⲩⲱ ⲧϩⲓⲉⲗⲏⲙ ⲛⲧⲡⲉ · ⲙⲁⲣⲉⲥⲁⲗⲉ ⲉϩⲣⲁⲓ ⲉϫⲙⲡⲉⲕϩⲏⲧ · ⲁⲩⲱ ⲕⲛⲁϣⲱⲡⲉ ϩⲙⲡⲉⲥⲙⲟⲩ ⲛⲧⲡⲉ ⲛⲧⲉⲡⲉⲟⲟⲩ ⲙⲡⲛⲟⲩⲧⲉ ⲟⲗⲕ ·
ϩⲛϩⲁⲣⲉϩ ⲛⲓⲙ ϩⲁⲣⲉϩ ⲉⲡⲉⲕⲥⲱⲙⲁ ⲙⲛⲡⲉⲕϩⲏⲧ ·
ⲡⲱⲧ
ϥⲥⲏϩ ⲅⲁⲣ ϫⲉϣⲓⲛⲉ ⲛⲥⲁϯⲣⲏⲛⲏ ⲙⲛⲡⲧⲃⲃⲟ · ϫⲉⲉⲩⲙⲏⲣ ⲙⲛⲛⲉⲩⲉⲣⲏⲩ ·
ϥⲥⲏϩ ⲇⲉ ⲟⲛ ϫⲉⲕⲁⲛ ⲉⲟⲩⲛⲧⲁⲓ ⲧⲡⲓⲥⲧⲓⲥ ⲧⲏⲣⲥ ϩⲱⲥⲧⲉ ⲉⲡⲉⲛⲉⲧⲟⲟⲩ ⲉⲃⲟⲗ ·
ⲱ ⲡⲣⲱⲙⲉ ⲉⲧⲃⲉⲟⲩ ⲕⲱϩ ⲙⲛⲟⲩⲉⲟⲟⲩ ⲉϥϣⲟⲩⲉⲓⲧ ·
ⲏ ⲟⲩⲙⲛⲧⲙⲁⲓϩⲟⲙⲛⲧ · ⲏ ⲟⲩⲙⲛⲧⲛⲟϭ · ⲛⲁⲓ ⲛⲧⲁⲡϫⲁϫⲉ ⲙⲟⲣⲕ ⲉⲧⲃⲏⲏⲧⲟⲩ · ϫⲉⲁϥⲛⲁⲁⲕ · ⲛϣⲙⲙⲟ ⲉⲡⲛⲟⲩⲧⲉ ·
ⲁϣ ⲧⲉ ⲧⲉⲕⲁⲡⲟⲗⲟⲅⲓⲁ ⲉⲧⲕⲛⲁⲧⲁϫⲟⲟⲥ ⲉⲡⲉⲭⲣⲓⲥⲧⲟⲥ · ϥⲛⲁϫⲟⲟⲥ ⲛⲁⲕ ϫⲉⲉⲫⲟⲥⲟⲛ ⲕⲙⲟⲥⲧⲉ ⲙⲡⲉⲕⲥⲟⲛ · ⲁⲛⲟⲕ ⲡⲉⲧⲉⲕⲙⲟⲥⲧⲉ ⲙⲙⲟⲓ ·
ⲛⲧⲟⲕ ⲇⲉ
ⲱ ⲛⲁⲙⲉⲣⲁⲧⲉ ⲙⲁⲣⲛⲡⲱⲧ ⲉⲣⲁⲧϥ ⲙⲡⲉⲩⲁⲅⲅⲉⲗⲓⲟⲛ ⲙⲡⲛⲟⲙⲟⲥ ⲙⲙⲉ ⲙⲡⲛⲟⲩⲧⲉ ⲡⲉⲭⲣⲓⲥⲧⲟⲥ · ⲁⲩⲱ ⲧⲛⲛⲁⲥⲱⲧⲙ ⲉⲣⲟϥ ⲉϥϫⲱ ⲙⲙⲟⲥ · ϫⲉⲙⲡⲣⲧϭⲁⲓⲟ ϫⲉⲛⲛⲉⲩⲧϭⲁⲓⲉ ⲧⲏⲩⲧⲛ ·
ⲕⲱ ⲉⲃⲟⲗ ⲧⲁⲣⲟⲩⲕⲱ ⲛⲏⲧⲛ ⲉⲃⲟⲗ ·
ⲉϣϫⲉ ⲕⲛⲁⲕⲱ ⲉⲃⲟⲗ ⲁⲛ ⲛⲥⲉⲛⲁⲕⲱ ⲛⲁⲕ ⲁⲛ ⲉⲃⲟⲗ ϩⲱⲱⲕ ·
ⲉϣϫⲉ ⲕⲛⲁⲙⲟⲩⲣ ⲙⲛⲡⲉⲕⲥⲟⲛ · ⲥⲃⲧⲱⲧⲕ ⲉⲛⲕⲟⲗⲁⲥⲓⲥ · ϩⲁⲛⲉⲕⲡⲁⲣⲁⲡⲧⲱⲙⲁ · ϩⲁⲧⲉⲕⲡⲁⲣⲁⲃⲁⲥⲓⲥ · ⲛⲉⲕⲡⲟⲣⲛⲉⲓⲁ · ⲉⲧⲉⲕⲉⲓⲣⲉ ⲙⲙⲟⲟⲩ · ⲛϫⲓⲟⲩⲉ ⲛⲉⲕϭⲟⲗ · ⲛⲉⲕϣⲁϫⲉ ⲛϣⲗⲟϥ ⲛⲉⲕⲙⲉⲉⲩⲉ ⲉⲧϩⲟⲟⲩ ⲛⲉⲕⲙⲛⲧⲙⲁⲓϩⲟⲙⲛⲧ · ⲛⲉⲕⲡⲉⲧϩⲟⲟⲩ ⲉⲧⲉⲕⲛⲁϯ ⲗⲟⲅⲟⲥ ϩⲁⲣⲟⲟⲩ · ϩⲙⲡⲃⲏⲙⲁ ⲙⲡⲉⲭⲣⲓⲥⲧⲟⲥ ·
ⲉⲣⲉⲡⲥⲱⲛⲧ ⲧⲏⲣϥ ⲙⲡⲛⲟⲩⲧⲉ ⲑⲉⲱⲣⲉⲓ ⲙⲙⲟⲕ · ⲉⲣⲉⲛⲁⲅⲅⲉⲗⲟⲥ ⲧⲏⲣⲟⲩ ⲙⲛⲧⲉⲥⲧⲣⲁϯⲁ ⲧⲏⲣⲥ ⲁϩⲉⲣⲁⲧⲟⲩ · ⲉⲣⲉⲛⲉⲩⲥⲏϥⲉ · ⲧⲟⲕⲙ ⲉⲩⲁⲛⲁⲅⲕⲁⲍⲉ ⲙⲙⲟⲕ · ⲉⲧⲣⲉⲕⲁⲡⲟⲗⲟⲅⲓⲍⲉ · ⲁⲩⲱ ⲛⲅϩⲟⲙⲟⲗⲟⲅⲉⲓ ⲛⲛⲉⲕⲛⲟⲃⲉ ·
ⲉⲣⲉⲧⲉⲕϩⲃⲥⲱ ⲧⲏⲣⲥ ⲗⲁⲁⲙ · ⲉⲣⲉⲧⲉⲕⲧⲁⲡⲣⲟ ⲧⲏⲙ ⲉⲕⲟ ⲛϩⲃⲁ ⲉⲙⲛⲧⲁⲕϣⲁϫⲉ ⲙⲙⲁⲩ ⲉϫⲱ ⲉⲕⲛⲁϯⲗⲟⲅⲟⲥ ϩⲁⲟⲩⲏⲣ ·
ⲱ ⲡⲧⲁⲗⲉⲡⲱⲣⲟⲥ ⲙⲡⲟⲣⲛⲉⲓⲁ ⲉⲧⲟϣ ⲛⲁⲓ ⲉⲧⲟ ⲛⲟⲩⲁ ⲙⲟⲟⲙⲉ · ⲉⲧⲉⲕⲯⲩⲭⲏ · ⲛⲉⲡⲓⲑⲩⲙⲓⲁ ⲛⲛⲃⲁⲗ ·
ⲙⲙⲟⲕⲙⲕ ⲉⲧϩⲟⲟⲩ ⲛⲁⲓ ⲉⲧϩⲟϫϩϫ ⲙⲡⲉⲡⲛⲉⲩⲙⲁ · ⲉⲩϯⲗⲩⲡⲏ ⲛⲧⲉⲯⲩⲭⲏ ⲡϩⲉ ⲛⲧⲧⲁⲡⲣⲟ · ⲡⲗⲁⲥ ⲛⲣϥϫⲉⲛⲟϭ ⲛϣⲁϫⲉ · ⲡⲁⲓ ⲉⲧϫⲱϩⲙ ⲙⲡⲥⲱⲙⲁ ⲧⲏⲣϥ ·
ⲛⲉⲗⲗⲏⲃ ⲛϫⲓ ϩⲣⲁϥⲉⲧϩⲟⲟⲩ · ⲛⲕⲁⲧⲁⲗⲁⲗⲓⲁ · ⲛⲕⲱϩ · ⲙⲙⲟⲥⲧⲉ ⲛⲉⲗⲕϣⲁ · ⲛⲕⲱⲙϣ ⲛⲥⲁⲧϩⲉⲓⲕⲱⲛ ⲙⲡⲛⲟⲩⲧⲉ ·
ⲛⲧϭⲁⲓⲟ ⲛⲟⲩⲱϣ ⲛⲧϩⲏⲛⲁⲓ ⲛⲧⲁⲩϥⲟϭⲕ ⲛⲛⲁⲅⲁⲑⲟⲛ ⲙⲡⲡⲁⲣⲁⲇⲉⲓⲥⲟⲥ · ⲙⲡⲁⲑⲟⲥ ⲛϫⲓⲟⲩⲁ ⲉⲧⲟ ⲛϣⲗⲟϥ ⲉϫⲟⲟⲩ · ⲡⲙⲉⲉⲩⲉ ⲉⲧϩⲟⲟⲩ ⲉϩⲟⲩⲛ ⲉⲧϩⲉⲓⲕⲱⲛ ⲙⲡⲛⲟⲩⲧⲉ ·
ⲡϭⲱⲛⲧ ⲡϯⲧⲱⲛ
ⲙⲏ ⲙⲡⲉⲕⲥⲱⲧⲙ ⲛⲧⲟⲕ ϫⲉϣⲁⲣⲉⲧⲁⲅⲁⲡⲏ ϩⲱⲃⲥ ⲉⲃⲟⲗ ⲉϫⲛⲟⲩⲙⲏⲏϣⲉ ⲛⲛⲟⲃⲉ ·
ⲁⲩⲱ ϫⲉⲧⲁⲓ ⲧⲉ ⲧϩⲉ ⲉⲧⲉϥⲛⲁⲁⲥ ⲛⲏⲧⲛ ⲛϭⲓⲡⲉⲧⲛⲉⲓⲱⲧ ⲉⲧϩⲛⲙⲡⲏⲩⲉ · ⲉⲧⲉⲧⲛⲧⲙⲕⲱ ⲉⲃⲟⲗ ⲛⲛⲉⲧⲛⲉⲣⲏⲩ ϩⲙⲡⲉⲧⲛϩⲏⲧ ϥⲛⲁⲕⲱ ⲛⲏⲧⲛ ⲁⲛ ⲉⲃⲟⲗ ⲛϭⲓⲡⲉⲧⲛⲉⲓⲱⲧ ⲉⲧϩⲛⲙⲡⲏⲩⲉ ⲛⲛⲉⲧⲛⲛⲟⲃⲉ ·
ⲉⲓⲥϩⲏⲏⲧⲉ ⲧⲉⲧⲛⲥⲟⲟⲩⲛ ⲛⲁⲙⲉⲣⲁⲁⲧⲉ ϫⲉⲁⲛϯϩⲓⲱⲱⲛ ⲙⲡⲉⲭⲣⲓⲥⲧⲟⲥ ⲡⲁⲅⲁⲑⲟⲥ · ⲁⲩⲱ ⲡⲙⲁⲓⲣⲱⲙⲉ ·
ⲙⲡⲣⲧⲣⲛⲕⲁⲁⲛ ⲕⲁϩⲏⲩ ⲙⲙⲟϥ ⲉⲧⲃⲉⲛⲉⲛϩⲃⲏⲩⲉ ⲉⲧϩⲟⲟⲩ ⲉⲁⲛⲉⲣⲏⲧ ⲙⲡⲛⲟⲩⲧⲉ ⲛⲟⲩⲧⲃⲃⲟ · ⲉⲁⲛⲉⲣⲏⲧ ⲛⲟⲩⲙⲛⲧⲙⲟⲛⲁⲭⲟⲥ ·
ⲙⲁⲣⲛⲣⲛⲉⲥϩⲃⲏⲩⲉ ⲉⲧⲉⲛⲁⲓ ⲛⲉ · ⲟⲩⲛⲏⲥⲧⲉⲓⲁ · ⲟⲩϣⲗⲏⲗ · ⲁϫⲛⲱϫⲛ · ⲟⲩⲧⲃⲃⲟ ⲛⲥⲱⲙⲁ ⲙⲛⲟⲩⲧⲃⲃⲟ ⲛϩⲏⲧ ·
ⲉϣϫⲉ ⲁⲛⲉⲣⲏⲧ ⲙⲡⲛⲟⲩⲧⲉ ⲛⲟⲩⲧⲃⲃⲟ ⲙⲡⲣⲧⲣⲉⲩⲧⲁϩⲟⲛ ϩⲛϩⲉⲛⲡⲟⲣⲛⲉⲓⲁ · ⲉⲩⲟ ⲛⲟⲩⲁⲧⲟ ⲛⲥⲙⲟⲧ ·
ⲡⲉϫⲁϥ ⲅⲁⲣ ϫⲉⲁⲩⲡⲟⲣⲛⲉⲩⲉ ϩⲛϩⲁϩ ⲛⲥⲙⲟⲧ ·
ⲛⲉⲥⲛⲏⲩ · ⲙⲡⲣⲧⲣⲉⲩϭⲛⲧⲛ ϩⲛϩⲉⲛϩⲃⲏⲩⲉ ⲛϯⲙⲓⲛⲉ · ⲛⲥⲉϩⲉ ⲉⲣⲟⲛ ϩⲁⲡⲉⲥⲏⲧ ⲛⲣⲱⲙⲉ ⲛⲓⲙ ·
ⲁⲛⲉⲣⲏⲧ ⲟⲛ ⲙⲙⲟⲛ ⲉⲣⲙⲁⲑⲏⲧⲏⲥ · ⲙⲡⲉⲭⲣⲓⲥⲧⲟⲥ ·
ⲙⲁⲣⲛⲙⲟⲕϩⲛ ϫⲉϣⲁⲣⲉⲧⲙⲟⲕϩⲥ ⲑⲙⲕⲉⲡϫⲱϩⲙ ·
ⲧⲉⲛⲟⲩ ⲇⲉ ⲉⲓⲥ ⲡⲁⲅⲱⲛ ⲕⲏ ⲉϩⲣⲁⲓ · ⲙⲡⲣⲧⲣⲛⲃⲟⲗⲛ ⲉⲃⲟⲗ · ϫⲉⲛⲛⲉⲛⲣϩⲙϩⲁⲗ ⲙⲡⲛⲟⲃⲉ ·
ⲁⲩⲕⲁⲑⲓⲥⲧⲁ ⲙⲙⲟⲛ ⲛⲣⲉϥⲣⲟⲩⲟⲉⲓⲛ ⲙⲡⲕⲟⲥⲙⲟⲥ ⲙⲡⲣⲧⲣⲉⲩϫⲓϫⲣⲟⲡ ⲉⲧⲃⲏⲏⲧⲛ ⲙⲁⲣⲛⲫⲟⲣⲉⲓ ⲙⲡⲕⲁⲣⲱϥ ·
ⲁⲟⲩⲙⲏⲏϣⲉ ⲅⲁⲣ ⲟⲩϫⲁⲓ ϩⲙⲡⲁⲓ ⲛⲏⲫⲉ ⲙⲙⲱⲧⲛ · ⲱ ⲛⲉⲥⲛⲏⲩ ·
ⲙⲡⲣⲧⲣⲛϥⲓⲱⲡ ⲙⲛⲛⲉⲛⲉⲣⲏⲩ ϫⲉⲛⲛⲉⲩϥⲓⲱⲡ ⲛⲙⲙⲁⲛ ϩⲛⲧⲉⲩⲛⲟⲩ ⲛⲛⲕⲟⲗⲁⲥⲓⲥ · ⲕⲁⲛ ⲛⲧⲉⲧⲛϩⲉⲛⲡⲁⲣⲑⲉⲛⲟⲥ · ⲕⲁⲛ ⲛⲧⲉⲧⲉⲛϩⲉⲛⲁⲡⲟⲧⲁⲕϯⲕⲟⲥ · ⲕⲁⲛ ⲛⲧⲉⲧⲛϩⲉⲛⲁⲛⲁⲭⲱⲣⲏⲧⲏⲥ ·
ⲡⲗⲏⲛ ϥⲛⲁϫⲟⲟⲥ ⲛⲁⲛ ϫⲉⲁⲩⲉⲓⲥ ⲡⲉⲧⲉⲡⲱⲓ ⲡⲉ · ⲙⲛⲧⲉϥⲙⲏⲥⲉ
ⲕⲁⲁⲕ · ⲉⲕ ⲙⲡⲉ ⲕⲣⲉⲓⲣⲏⲛⲏ ⲙⲛⲡⲉⲕⲥⲟⲛ ϩⲙⲡⲉⲓⲕⲟⲥⲙⲟⲥ ·
ⲁⲛⲟⲕ
ⲁⲕⲥⲉϣϥ ⲡϩⲏⲕⲉ · ⲁⲛⲟⲕ ϩⲱ ⲡⲉⲧⲕⲥⲱϣ
ⲁⲕϩⲓⲟⲩⲉ ⲉⲡⲉⲃⲓⲏⲛ · ⲛⲧⲕⲡⲉϣⲃⲏⲣ ϩⲱⲱⲕ
ⲙⲏ ⲁⲓϣⲁⲁⲧⲕ ⲛⲗⲁⲁⲩ ϩⲛⲧⲁⲁⲡⲟⲇⲏⲙⲓⲁ ⲉⲡⲕⲟⲥⲙⲟⲥ ·
ⲙⲏ ⲙⲡⲓⲭⲁⲣⲓⲍⲉ ⲛⲁⲕ ⲙⲡⲁⲥⲱⲙⲁ ⲙⲛⲡⲁⲥⲛⲟϥ ⲛⲟⲩϩⲣⲉ ⲛⲱⲛϩ ·
ⲙⲏ ⲙⲡⲓϫⲓϯⲡⲉ ⲙⲡⲙⲟⲩ ϩⲁⲣⲟⲕ ϣⲁⲛⲧⲓⲥⲟⲧⲕ ·
ⲙⲏ ⲙⲡⲓⲧⲁⲙⲟⲕ ⲉⲡⲙⲩⲥⲧⲏⲣⲓⲟⲛ ⲛⲙⲡⲏⲩⲉ · ϫⲉⲉⲓⲛⲁⲁⲕ ⲛⲁⲓ ⲛⲥⲟⲛ ϩⲓϣⲃⲏⲣ ·
ⲙⲏ ⲙⲡⲓϯⲉⲝⲟⲩⲥⲓⲁ ⲛⲁⲕ ⲉϩⲱⲙ ⲉϫⲛⲛϩⲟϥ ⲙⲛⲛⲟⲩⲟⲟϩⲉ · ⲁⲩⲱ ⲉϫⲛⲧϭⲟⲙ ⲧⲏⲣⲥ ⲙⲡϫⲁϫⲉ ⁛—
ⲙⲏ ⲙⲡⲓϯ ⲛⲁⲕ ⲛⲟⲩⲙⲏⲏϣⲉ ⲙⲡⲁϩⲣⲉ ⲛⲱⲛϩ ⲛⲁⲓ ⲉⲧⲉⲕⲛⲁⲟⲩϫⲁⲓ ⲛϩⲏⲧⲟⲩ ·
ⲛⲁϭⲟⲙ ⲙⲛⲛⲁⲙⲁⲉⲓⲛ · ⲙⲛⲛⲁϣⲡⲏⲣⲉ · ⲛⲁⲓ ⲛⲧⲁⲓⲫⲟⲣⲉⲓ ⲙⲙⲟⲟⲩ
ⲧⲉⲛⲟⲩ ϭⲉ ⲡⲁϣⲏⲣⲉ · ⲛⲁⲓ ⲙⲛⲛⲉⲧⲟ ⲛⲛⲟϭ ⲛⲁⲓ ⲧⲛⲛⲁⲥⲱⲧⲙ ⲉⲣⲟⲟⲩ ⲉⲛϣⲁⲛⲁⲙⲉⲗⲉⲓ ⲛⲧⲛⲧⲙⲥⲱⲧⲙ ⲉⲕⲱ · ⲉⲃⲟⲗ ⲛⲛⲉⲛⲉⲣⲏⲩ ·
ⲙⲁⲣⲛⲛⲏⲫⲉ ·
ⲛⲧⲛⲥⲟⲩⲛ ⲛⲁⲣⲉⲧⲏ ⲙⲡⲛⲟⲩⲧⲉ · ⲛⲁⲓ ⲉⲧⲛⲁⲃⲟⲏⲑⲉⲓ ⲉⲣⲟⲛ · ⲙⲡⲉϩⲟⲟⲩ ⲙⲡⲙⲟⲩ · ⲛⲉⲓⲣⲉϥⲣϩⲙⲙⲉ ϩⲛⲧⲙⲏⲏⲧⲉ · ⲙⲡⲡⲟⲗⲉⲙⲟⲥ ⲉⲧⲛⲁϣⲧ · ⲁⲩⲱ ⲉⲧϩⲁϩⲟⲧⲉ · ⲛⲉⲓⲣⲉϥⲧⲟⲩⲛⲉⲥ ⲯⲩⲭⲏ ⲉⲃⲟⲗ ϩⲛⲛⲉⲧⲙⲟⲟⲩⲧ ·
ⲛϣⲟⲣⲡ ⲙⲉⲛ ⲁⲩϯ ⲉⲧⲟⲟⲧⲛ ⲛⲟⲩⲡⲓⲥⲧⲓⲥ · ⲙⲛⲟⲩⲥⲟⲟⲩⲛ ⲉⲧⲣⲉⲛⲛⲟⲩϫⲉ ⲉⲃⲟⲗ ⲛⲧⲙⲛⲧⲁⲧⲁⲧⲛⲁϩⲧⲉ ϩⲣⲁⲓ ⲛϩⲏⲧⲛ ·
ⲙⲛⲛⲥⲱⲥ ⲁⲩϯ ⲉⲧⲟⲟⲧⲛ ⲛⲟⲩⲥⲟⲫⲓⲁ ⲙⲛⲟⲩⲙⲛⲧⲥⲁⲃⲉ · ⲉⲧⲣⲉⲛⲥⲟⲩⲛ ⲡⲙⲉⲉⲩⲉ ⲙⲡⲇⲓⲁⲃⲟⲗⲟⲥ · ⲛⲧⲛⲡⲱⲧ ⲉⲃⲟⲗ ⲙⲙⲟϥ ⲛⲧⲛⲙⲉⲥⲧⲱϥ ·
ⲁⲩⲧⲁϣⲉⲟⲉⲓϣ ⲛⲁⲛ ⲛⲟⲩⲛⲏⲥⲧⲉⲓⲁ ⲙⲛⲟⲩϣⲗⲏⲗ · ⲙⲛⲟⲩⲉⲅⲕⲣⲁϯⲁ · ⲛⲁⲓ ⲉⲧⲛⲁϯ ⲛⲟⲩϫⲁⲙⲏ ⲙⲛⲟⲩϩⲣⲟⲕ · ⲙⲡⲥⲱⲙⲁ ϩⲓⲧⲛ ⲙⲡⲁⲑⲟⲥ :—
ⲁⲩϯ ⲛⲁⲛ ⲛⲟⲩⲧⲃⲃⲟ ⲙⲛⲟⲩϩⲁⲣⲉϩ · ⲛⲁⲓ ⲉⲣⲉⲡⲛⲟⲩⲧⲉ ⲛⲁⲟⲩⲱϩ ⲛϩⲏⲧⲛ ⲉⲧⲃⲏⲏⲧⲟⲩ :—
ⲁⲩϯ ⲛⲁⲛ ⲛⲟⲩⲙⲛⲧϩⲁⲣϣϩⲏⲧ ⲙⲛⲟⲩⲙⲛⲧⲣⲙⲣⲁϣ · ⲉⲛϣⲁⲛϩⲁⲣⲉϩ ⲉⲛⲁⲓ ⲧⲏⲣⲟⲩ · ⲧⲛⲛⲁⲕⲗⲏⲣⲟⲛⲟⲙⲉⲓ ⲙⲡⲉⲟⲟⲩ ⲙⲡⲛⲟⲩⲧⲉ ·
ⲁⲩϯ ⲛⲁⲛ ⲛⲟⲩⲁⲅⲁⲡⲏ ⲙⲛⲟⲩⲉⲓⲣⲏⲛⲏ · ⲛⲉⲓⲇⲩⲛⲁⲧⲟⲥ ϩⲙⲡⲡⲟⲗⲉⲙⲟⲥ · ⲙⲉⲣⲉϫⲁϫⲉ ⲅⲁⲣ ⲉϣϩⲱⲡ ⲉϩⲟⲩⲛ ⲉⲡⲙⲁ ⲉⲧⲉⲣⲉⲛⲁⲓ ⲛϩⲏⲧϥ ·
ⲁⲩϩⲱⲛ ⲉⲧⲟⲟⲧⲛ ⲉⲧⲃⲉⲡⲣⲁϣⲉ ϫⲉⲉⲛⲉⲙⲓϣⲉ ⲙⲛⲧⲗⲩⲡⲏ ⲛϩⲏⲧϥ ·
ⲁⲩⲧⲥⲁⲃⲟⲛ ⲇⲉ ⲟⲛ ⲉⲩⲙⲛⲧⲣⲉϥϯ ⲙⲛⲟⲩⲙⲛⲧⲭⲣⲓⲥⲧⲟⲥ ·
ⲁⲩϯ ⲛⲁⲛ ⲙⲡⲉϣⲗⲏⲗ ⲉⲧⲟⲩⲁⲁⲃ ⲙⲛⲟⲩϩⲩⲡⲟⲙⲟⲛⲏ ⲛⲁⲓ ⲉϣⲁⲩⲙⲉϩⲧⲉⲯⲩⲭⲏ ⲛⲟⲩⲟⲉⲓⲛ ·
ⲁⲩϯ ⲛⲁⲛ ⲛⲟⲩⲙⲛⲧϫⲡⲓⲏⲧ ⲙⲛⲟⲩⲙⲛⲧⲃⲁⲗϩⲏⲧ · ⲛⲁⲓ ⲉϣⲁⲩⲱϫⲛ · ⲛⲧⲕⲁⲕⲓⲁ ·
ⲁⲩⲥϩⲁⲓ ⲛⲁⲛ ⲛⲟⲩⲙⲛⲧⲁⲧⲕⲣⲓⲛⲉ · ϫⲉⲉⲛⲉϫⲣⲟ ⲉⲡϭⲟⲗ ⲡⲉⲓϫⲃⲓⲛ ⲉⲧϩⲟⲟⲩ ⲉⲧϩⲙⲡⲣⲱⲙⲉ ·
ⲉⲛⲧⲙⲕⲣⲓⲛⲉ ⲅⲁⲣ ⲛⲥⲉⲛⲁⲕⲣⲓⲛⲉ ⲙⲙⲟⲛ ⲁⲛ ϩⲙⲡⲉϩⲟⲟⲩ
ⲧϩⲏⲇⲟⲛⲏ ⲅⲁⲣ ⲛⲧⲙⲛⲧⲁⲧⲥⲉⲓ ϣⲁⲥⲣⲡⲗⲟⲅⲓⲥⲙⲟⲥ ⲛⲥⲟϭ · ⲛⲥⲣⲧⲥⲩ ⲛⲏⲇⲏⲥⲓⲥ ⲛⲁⲧϣⲓⲡⲉ · ⲛⲥⲥⲱⲗⲡ ⲉⲃⲟⲗ ⲙⲡⲉⲭⲁⲗⲓⲛⲟⲥ ⲙⲡⲗⲁⲥ ·
ⲡⲟⲩⲣⲟⲧ ⲙⲡⲧⲏⲣϥ · ⲡⲉⲧⲙϯⲗⲩⲡⲏ ⲙⲡⲉⲡⲛⲉⲩⲙⲁ ⲉⲧⲟⲩⲁⲁⲃ · ⲏ · ⲛⲧⲛⲧⲙⲡⲱϣⲥ ϩⲛⲟⲩϩⲏⲇⲟⲛⲏ ·
ⲁⲡⲟⲩⲏⲏⲃ ⲅⲁⲣ ⲡⲉϫⲁϥ ⲙⲛⲡⲉⲡⲣⲟⲫⲏⲧⲏⲥ ⲡⲱϣⲥ ⲉⲧⲃⲉⲡⲏⲣⲡ ·
ⲟⲩⲁⲧⲁⲙⲁϩⲧⲉ ⲡⲉ ⲡⲏⲣⲡ ⲟⲩⲥⲱϣ ⲡⲉ ⲡϯϩⲉ · ⲡⲉⲧⲛⲁⲧⲁⲁϥ ⲉⲛⲁⲓ · ⲛϥⲛⲁϣⲱⲡⲉ ⲁⲛ ⲉϥⲟⲩⲁⲁⲃ ⲉⲛⲟⲃⲉ ·
ⲛⲁⲛⲟⲩⲡⲏⲣⲡ · ⲉⲕϣⲁⲛⲥⲟⲟϥ ϩⲛⲟⲩⲣⲱϣⲉ · ⲉⲕϣⲁⲛϯⲛⲉⲕⲃⲁⲗ ⲉϩⲉⲛⲫⲩⲁⲗⲏ · ⲙⲛϩⲉⲛⲁⲡⲟⲧ ⲕⲛⲁⲙⲟⲟϣⲉ ⲉⲕⲕⲏⲕⲁϩⲏⲩ ⲛⲧϩⲉ ⲛⲟⲩⲥⲁϩⲙⲥ ·
ⲟⲩⲟⲛ ϭⲉ ⲛⲓⲙ · ⲛⲧⲁⲩⲥⲃⲧⲱⲧⲟⲩ ⲉⲣⲙⲁⲑⲏⲧⲏⲥ ⲛⲓⲏⲥⲟⲩⲥ · ⲙⲁⲣⲟⲩⲥⲁϩⲱⲟⲩ ⲉⲃⲟⲗ · ⲙⲡⲏⲣⲡ ⲙⲛⲡϯϩⲉ ·
ⲉⲣⲉⲛⲉⲛⲉⲓⲟⲟⲧⲉ ⲅⲁⲣ ⲥⲟⲟⲩⲛ ⲉⲡⲉϩⲟⲩⲟ ⲙⲡⲟⲥⲉ ⲉⲧⲛⲁϣⲱⲡⲉ ⲉⲧⲃⲉⲡⲏⲣⲡ · ⲁⲩⲥⲁϩⲱⲟⲩ ⲉⲃⲟⲗ ⲙⲙⲟϥ · ⲉϣⲁⲩⲥⲉⲟⲩⲕⲟⲩⲓ ⲅⲁⲣ ⲙⲙⲁⲧⲉ · ⲉⲧⲃⲉⲡϣⲱⲛⲉ ·
ⲉϣϫⲉ ⲛⲧⲁⲩϯⲟⲩⲕⲟⲩⲓ ⲅⲁⲣ ⲉⲧⲟⲟⲧϥ ⲙⲡⲛⲟϭ ⲛⲉⲣⲅⲁⲧⲏⲥ ⲧⲓⲙⲱⲑⲉⲟⲥ ⲡⲁⲓ ⲉⲧⲉⲣⲉⲡⲉϥⲥⲱⲙⲁ ⲟϣ ⲛϣⲱⲛⲉ · ⲉⲓⲉⲡⲉⲧⲃⲣⲃⲣ ϩⲛⲧⲕⲁⲕⲓⲁ ⲛⲧⲁⲅⲙⲏ ⲛⲧⲙⲛⲧϣⲏⲣⲉ ϣⲏⲙ · ⲉⲩⲟϣ ϩⲓϫⲱϥ ⲛϭⲓⲛϫⲱϩⲙ ⲛⲙⲡⲁⲑⲟⲥ ·
ⲟⲩ ⲡⲉⲧϯⲛⲁϫⲟⲟϥ ⲛⲁⲩ · ϯⲣϩⲟⲧⲉ · ⲉϫⲟⲟⲥ · ϫⲉⲙⲡⲣⲧⲣϥⲥⲱ ⲉⲡⲧⲏⲣϥ ϫⲉⲛⲛⲉⲟⲩⲁ · ⲉϥⲙⲟⲥⲧⲉ ⲙⲡⲉϥⲟⲩϫⲁⲓ ⲕⲣⲙⲣⲙ ⲉⲣⲟⲓ ·
ⲛⲉⲓϣⲁϫⲉ ⲅⲁⲣ ϩⲟⲣϣ ⲛⲟⲩⲙⲏⲏϣⲉ ⲙⲡⲉⲟⲩⲟⲉⲓϣ ·
ⲡⲗⲏⲛ ⲛⲁⲙⲉⲣⲁⲧⲉ · ⲛⲁⲛⲟⲩⲥ ⲉϩⲁⲣⲉϩ ⲁⲩⲱ ⲟⲩϩⲏⲩ ⲡⲉ ⲧⲙⲟⲕϩⲥ · ⲡⲉⲧⲛⲁⲙⲟⲕϩϥ ⲅⲁⲣ · ϥⲛⲁⲧⲟⲩϫⲟ ⲙⲡⲉϥϫⲟⲉⲓ ⲉϩⲟⲩⲛ ⲉⲡⲗⲩⲙⲏⲛ ⲙⲡⲟⲩϫⲁⲓ ⲉⲧⲛⲁⲛⲟⲩϥ · ⲁⲩⲱ ⲉⲧⲟⲩⲁⲁⲃ · ⲁⲩⲱ ϥⲛⲁⲥⲉⲓ ⲛⲛⲁⲅⲁⲑⲟⲛ ⲛⲧⲡⲉ ·
ⲡⲛⲟϭ ⲇⲉ ⲟⲛ · ⲉⲛⲁⲓ ⲧⲏⲣⲟⲩ · ⲁⲩϯ ⲉⲧⲟⲟⲧⲛ ⲙⲡⲉⲑⲃⲃⲓⲟ ⲡⲁⲓ ⲉⲧⲣⲟⲉⲓⲥ ⲉⲛⲁⲣⲉⲧⲏ ⲧⲏⲣⲟⲩ · ⲧⲉⲓⲛⲟϭ ⲛϭⲟⲙ ⲉⲧⲟⲩⲁⲁⲃ ⲛⲧⲁⲡⲛⲟⲩⲧⲉ ϭⲟⲟⲗⲉϥ ⲙⲙⲟⲥ ⲉϥⲛⲏⲩ ⲉⲡⲕⲟⲥⲙⲟⲥ ⲡⲉ ⲡⲉⲑⲃⲃⲓⲟ ·
ⲡⲥⲟⲃⲧ ⲛⲛⲁⲣⲉⲧⲏ · ⲡⲉⲑⲏⲥⲁⲩⲣⲟⲥ ⲛⲛⲉⲡⲣⲁⲝⲓⲥ · ⲡϩⲟⲡⲗⲟⲛ ⲛⲣⲉϥⲛⲟⲩϩⲙ · ⲡⲉⲑⲉⲣⲁⲡⲉⲩⲧⲏⲥ ⲙⲡⲗⲩⲡⲏ ⲛⲓⲙ ·
ⲛⲧⲉⲣⲟⲩⲧⲁⲙⲓⲟ ⲇⲉ ⲛⲛⲉⲓϣⲛⲥ · ⲙⲛⲛⲉⲓⲉⲡⲛⲟⲩⲃ ⲉⲧⲉⲥⲕⲩⲛⲏ ⲙⲛⲛⲉⲓⲕⲟⲥⲙⲏⲥⲓⲥ ⲧⲏⲣⲟⲩ ⲛⲧⲁⲩϩⲟⲃⲥⲟⲩ ⲛⲟⲩϩⲱⲃⲥ ⲛϭⲟⲟⲩⲛⲉ :—
ⲟⲩⲉⲗⲁⲭⲓⲥⲧⲟⲛ ⲙⲉⲛ ⲡⲉ ⲛⲛⲁϩⲣⲛⲛⲣⲱⲙⲉ ϥⲥⲟⲧⲡ ⲇⲉ ⲁⲩⲱ ϥⲧⲁⲓⲏⲩ ⲛⲛⲁϩⲣⲛⲡⲛⲟⲩⲧⲉ ·
ⲉⲛϣⲁⲛϫⲡⲟϥ ⲛⲁⲛ · ⲧⲛⲛⲁϩⲱⲙ ⲉϫⲛⲧϭⲟⲙ ⲧⲏⲣⲥ ⲙⲡϫⲁϫⲉ ·
ⲡⲉϫⲁϥ ⲅⲁⲣ ϫⲉⲉⲓⲛⲁϭⲱϣⲧ ⲉϫⲛⲛⲓⲙ ⲁⲛ ⲛⲥⲁⲡⲉⲧⲑⲃⲃⲓⲏⲩ ⲙⲛⲡⲣⲙⲣⲁϣ ·
ⲙⲡⲣⲧⲣⲛⲕⲁⲡⲛϩⲏⲧ ⲉⲃⲟⲗ ϩⲙⲡⲉⲟⲩⲟⲉⲓϣ · ⲙⲡϩⲉⲃⲱⲱⲛ ϫⲉⲁⲥⲁϣⲁⲓ ⲛϭⲓⲧⲙⲛⲧϣⲟⲩϣⲟ ⲙⲛⲧⲙⲛⲧⲥⲁⲃⲉ ⲣⲱⲙⲉ ·
ⲁⲥⲁϣⲁⲓ ⲛϭⲓⲧⲙⲛⲧⲗⲁⲃⲙⲁϩⲧ · ⲁⲥⲣⲣⲣⲟ ⲛϭⲓⲧⲡⲟⲣⲛⲉⲓⲁ ϩⲓⲧⲙⲡⲥⲉⲓ ⲛⲧⲥⲁⲣⲝ · ⲁⲥⲁⲣⲭⲉⲓ ⲛϭⲓⲧⲙⲛⲧϫⲁⲥⲓϩⲏⲧ · ⲁⲛⲕⲟⲩⲓ ⲗⲟ ⲉⲩⲥⲱⲧⲙ ⲛⲥⲁⲛⲛⲟϭ · ⲁⲛⲛⲟϭ ⲕⲁⲧⲟⲟⲧⲟⲩ ⲉⲃⲟⲗ ⲉⲩϥⲓⲣⲟⲟⲩϣ ϩⲁⲛⲕⲟⲩⲓ · ⲁⲡⲟⲩⲁ ⲡⲟⲩⲁ ⲙⲟⲟϣⲉ ϩⲛⲛⲉϥⲟⲩⲱϣ ⲛϩⲏⲧ ·
ⲡⲉⲟⲩⲟⲉⲓϣ ⲧⲉⲛⲟⲩ ⲡⲉ ⲡⲁⲓ ⲉⲧⲣⲛⲱϣ ⲉⲃⲟⲗ ⲙⲛⲡⲉⲡⲣⲟⲫⲏⲧⲏⲥ · ϫⲉⲟⲩⲟⲉⲓ ⲛⲁⲓ ⲧⲁⲯⲩⲭⲏ ϫⲉⲡⲣⲉϥⲣϩⲟⲧⲉ ⲧⲁⲕⲟ ϩⲓϫⲙⲡⲕⲁϩ ·
ⲁⲩⲱ ⲡⲉⲧⲥⲟⲩⲧⲱⲛ ϩⲛⲛⲣⲱⲙⲉ ⲛⲉϥϣⲟⲟⲡ ⲁⲛ ⲕⲁⲧⲁⲡⲉⲭⲣⲓⲥⲧⲟⲥ · ⲉⲧⲉⲡⲁⲓ ⲡⲉ ⲛϥϣⲟⲟⲡ ⲁⲛ ⲉⲡⲧⲏⲣϥ · ⲁⲩⲱ ϫⲉⲁⲡⲟⲩⲁ ⲡⲟⲩⲁ ϩⲟϫϩϫ ⲙⲡⲉⲧϩⲓⲧⲟⲩⲱⲱϥ ·
ⲁⲅⲱⲛⲓⲍⲉ ⲛⲁⲙⲉⲣⲁⲧⲉ · ϫⲉⲁⲡⲉⲟⲩⲟⲉⲓϣ ϩⲱⲛ ⲉϩⲟⲩⲛ · ⲁⲩⲱ ⲁⲛⲉϩⲟⲟⲩ ⲥⲃⲟⲕ ⲙⲛⲟⲩⲉⲓⲱⲧ ⲉϥϯⲥⲃⲱ ⲛⲛⲉϥϣⲏⲣⲉ · ⲙⲛⲟⲩϣⲏⲣⲉ ⲉϥⲥⲱⲧⲙ ⲛⲥⲁⲡⲉϥⲉⲓⲱⲧ ·
ⲁⲩⲱϫⲛ ⲛϭⲓⲙⲡⲁⲣⲑⲉⲛⲟⲥ ⲉⲧⲛⲁⲛⲱⲟⲩ · ⲁⲩⲉⲛⲕⲟⲧⲕ ⲛϭⲓⲛⲉⲓⲟⲟⲧⲉ
ⲙⲁⲣⲛⲙⲓϣⲉ ⲉⲣⲟⲛ ⲉⲛϩⲟⲥⲟⲛ ⲟⲩⲛⲙⲉⲧⲁⲛⲟⲓⲁ ⲕⲏ ⲛⲁⲛ ⲉϩⲣⲁⲓ ·
ⲙⲁⲣⲛⲫⲟⲣⲉⲓ ⲛⲧⲙⲟⲕϩⲥ · ⲧⲁⲣⲛⲣⲃⲣⲣⲉ ϩⲙⲡⲧⲃⲃⲟ · ⲙⲁⲣⲛⲣⲙⲁⲓⲣⲱⲙⲉ ·
ⲧⲁⲣⲛⲣϣⲃⲏⲣ ⲉⲓⲏⲥⲟⲩⲥ ⲡⲙⲁⲓⲣⲱⲙⲉ ·
ⲉϣϫⲉ ⲁⲛⲉⲣⲏⲧ ⲙⲛⲡⲛⲟⲩⲧⲉ · ⲛⲟⲩⲙⲛⲧⲙⲟⲛⲁⲭⲟⲥ ϩⲛⲟⲩⲁⲅⲁⲡⲏ ·
ⲟⲩⲡⲁⲣⲑⲉⲛⲓⲁ ⲁⲛ ⲙⲙⲁⲧⲉ ⲛⲥⲱⲙⲁ ⲁⲗⲗⲁ ⲟⲩⲡⲁⲣⲑⲉⲛⲓⲁ ⲛⲥⲁ ϩⲱⲱⲕ ⲉⲃⲟⲗ ⲛⲛⲟⲃⲉ ⲛⲓⲙ ·
ⲁⲩⲧⲥⲧⲟ ⲅⲁⲣ ⲉⲃⲟⲗ ⲛϩⲉⲛⲡⲁⲣⲑⲉⲛⲟⲥ ϩⲙⲡⲉⲩⲁⲅⲅⲉⲗⲓⲟⲛ ⲉⲧⲃⲉⲧⲉⲩⲙⲛⲧⲣⲉϥϫⲛⲁⲁⲩ · ⲛⲉⲧⲣⲟⲉⲓⲥ ϩⲛⲟⲩⲙⲛⲧϫⲱⲱⲣⲉ ϣⲁⲩⲃⲱⲕ ⲉϩⲟⲩⲛ ⲉⲡⲙⲁ ⲛϣⲉⲗⲉⲉⲧ ·
ⲅⲉⲛⲟⲓⲧⲉ ϭⲉ ⲛⲧⲉⲟⲩⲟⲛ ⲛⲓⲙ ⲃⲱⲕ ⲉϩⲟⲩⲛ ⲉⲡⲙⲁ ⲉⲧⲙⲙⲁⲩ ϣⲁⲉⲛⲉϩ ·
ⲧⲙⲛⲧⲙⲁⲓϩⲟⲙⲛⲧ ⲉⲧⲟⲩϯ ⲛⲙⲙⲁⲛ ⲉⲧⲃⲏⲏⲧⲥ ·
ⲉϣϫⲉ ⲕⲟⲩⲱϣ ⲉϫⲡⲟ ⲛⲁⲕ ⲛϩⲉⲛⲭⲣⲏⲙⲁ ⲛⲁⲓ ⲉⲧⲟ ⲙⲙⲟⲟⲗⲉ · ⲛⲧⲟⲉⲓⲙⲉ ⲙⲡⲕⲱϩⲧ ϩⲛⲟⲩⲙⲛⲧⲙⲁⲓⲧⲟ ⲛϩⲟⲩⲟ · ⲏ ϩⲛⲟⲩⲙⲛⲧⲉϣⲱⲱⲧ ⲏ ϩⲛⲟⲩϫⲓ ⲛϭⲟⲛⲥ · ⲏ ϩⲛⲟⲩⲉⲓⲣⲃⲟⲛⲉ · ⲏ ϩⲛⲟⲩϩⲱⲃ ⲛϭⲓϫ ⲉϥⲟϣ · ⲉⲙⲉⲕⲥⲣϥⲉ ⲉϣⲙϣⲉ ⲙⲡⲛⲟⲩⲧⲉ · ⲡⲗⲏⲛ ϩⲛⲥⲙⲟⲧ ⲛⲓⲙ
ⲉϣϫⲉ ⲁⲕⲉⲡⲓⲑⲩⲙⲉⲓ ⲉⲥⲱⲟⲩϩ ⲛⲁⲕ ⲉϩⲟⲩⲛ ⲛⲟⲩⲛⲟⲩⲃ ⲏ ⲟⲩϩⲟⲙⲛⲧ · ⲁⲣⲓⲡⲙⲉⲉⲩⲉ ⲙⲡⲉⲛⲧⲁϥϫⲟⲟϥ ϩⲙⲡⲉⲩⲁⲅⲅⲉⲗⲓⲟⲛ · ϫⲉⲡⲁⲧϩⲏⲧ · ⲥⲉⲛⲁϥⲓ ⲛⲧⲉⲕⲯⲩⲭⲏ ϩⲛϯⲟⲩϣⲏ · ⲛⲉⲛⲧⲁⲕⲥⲃⲧⲱⲧⲟⲩ ⲇⲉ ⲉⲩⲛⲁϣⲱⲡⲉ ⲛⲛⲓⲙ
ⲁⲅⲱⲛⲓⲍⲉ ⲱ ⲡⲁⲙⲉⲣⲓⲧ ⲛⲅϯⲟⲩⲃⲉ ⲙⲡⲁⲑⲟⲥ ·
ⲛⲅϫⲟⲟⲥ
ⲟⲩⲛⲟϭ
ⲁⲣⲓⲡⲙⲉⲉⲩⲉ ϫⲉϥⲥⲏϩ · ϫⲉⲥⲉⲛⲁϣⲱⲡⲉ
ⲉⲧⲃⲉⲡⲛⲟⲩⲃ ⲇⲉ ⲟⲛ ⲙⲛⲡϩⲟⲙⲛⲧ ·
ⲁⲩⲱ ϫⲉϥⲥⲟⲧⲡ ⲛϭⲓⲟⲩⲣⲱⲙⲉ ⲛⲇⲓⲕⲁⲓⲟⲥ
ⲧⲃⲃⲟⲕ
ϯϣⲓⲛⲉ ⲉⲣⲟⲕ ⲡⲁⲙⲉⲣⲓⲧ ϩⲙⲡϫⲟⲉⲓⲥ ·
ⲕⲁⲓ ⲅⲁⲣ ⲁⲕⲕⲁ
ⲛⲧⲟϥ ⲇⲉ ⲡⲛⲟⲩⲧⲉ ⲉϥⲉⲥⲙⲟⲩ ⲉⲣⲟⲕ ⲛⲧⲉⲧⲉⲕⲡⲩⲅⲏ ϣⲱⲡⲉ ⲛⲁⲕ ⲛⲉⲓⲉⲣⲟ · ⲛⲧⲉⲡⲕⲉⲓⲉⲣⲟ ϣⲱⲡⲉ ⲛⲁⲩ ⲛⲧⲑⲁⲗⲁⲥⲥⲁ ·
ⲕⲁⲓ ⲅⲁⲣ ⲛⲧⲕⲟⲩϩⲁⲣⲙⲁ · ⲉⲕϣⲟⲟⲡ ⲛϩⲩⲡⲡⲉⲩⲥ ⲛⲧⲉⲅⲕⲣⲁϯⲁ · ⲉⲣⲉⲡϩⲏⲃⲥ ⲙⲡⲛⲟⲩⲧⲉ · ⲙⲟⲩϩ ϩⲁϫⲱⲕ ⲉⲕϯⲟⲩⲟⲉⲓⲛ ϩⲙⲡⲟⲩⲟⲉⲓⲛ ⲉⲧϩⲏⲡ ⲛⲧⲉⲡⲉⲡⲛⲉⲩⲙⲁ ·
ⲉⲕⲟⲓⲕⲟⲛⲟⲙⲉⲓ ⲛⲛⲉⲕϣⲁϫⲉ ϩⲛⲟⲩϩⲁⲡ ·
ⲡⲛⲟⲩⲧⲉ ⲉϥⲉⲭⲁⲣⲓⲍⲉ ⲛⲁⲕ ⲛⲧⲙⲛⲧϣⲟⲉⲓϫ ⲛⲛⲉⲧⲟⲩⲁⲁⲃ · ⲛⲥⲉⲧⲙϩⲉ ⲉⲉⲓⲇⲱⲗⲟⲛ ϩⲛⲧⲉⲕⲡⲟⲗⲓⲥ ·
ⲛⲅⲟⲩⲉϩ ⲣⲁⲧⲕ ⲉϫⲙⲡⲙⲁⲕϩ ⲛⲛⲁⲣⲭⲱⲛ ⲙⲡⲕⲁⲕⲉ ·
ⲙⲛⲛⲥⲁⲛⲁⲓ ⲟⲛ ϯϩⲱⲛ ⲉⲧⲟⲟⲧⲕ ⲉⲧⲙⲕⲁⲡⲉⲕϩⲏⲧ ⲉⲃⲟⲗ · ϫⲉⲡⲣⲁϣⲉ ⲛⲛⲇⲁⲓⲙⲟⲛⲓⲟⲛ ⲡⲉ ⲡⲁⲓ ⲉⲧⲣⲉⲡⲣⲱⲙⲉ ⲕⲁⲡⲉϥϩⲏⲧ ⲉⲃⲟⲗ ⲛⲥⲉⲉⲛⲧϥ ⲉⲧϭⲟⲣϭⲥ ⲙⲡⲁⲧϥⲉⲓⲙⲉ ·
ⲙⲡⲣⲁⲙⲉⲗⲉⲓ ⲟⲩⲛ · ⲉϫⲓⲥⲃⲱ ⲉⲧϩⲟⲧⲉ ⲙⲡϫⲟⲉⲓⲥ ·
ⲛⲅⲡⲣⲟⲕⲟⲡⲧⲉⲓ ⲛⲧϩⲉ ⲛⲛⲓⲧⲱⲱϭⲉ · ⲛⲃⲣⲣⲉ ·
ⲁⲩⲱ ⲕⲛⲁⲣⲁⲛⲁϥ ⲙⲡⲛⲟⲩⲧⲉ ⲛⲧϩⲉ ⲛⲟⲩⲙⲁⲥ ⲛⲃⲣⲣⲉ · ⲉϥⲛⲉϫⲧⲁⲡ ⲉⲃⲟⲗ ϩⲓⲉⲓⲃ ·
ϣⲱⲡⲉ ⲟⲛ ⲛⲟⲩⲣⲱⲙⲉ ⲛϫⲱⲱⲣⲉ ϩⲙⲡϩⲱⲃ ⲙⲛⲡϣⲁϫⲉ ·
ⲙⲡⲣϯϩⲟ ⲉⲃⲟⲗ ⲛⲧϩⲉ ⲛⲛⲓϩⲩⲡⲟⲕⲣⲏⲧⲏⲥ · ⲙⲏⲡⲟⲧⲉ ⲛⲥⲉⲕⲟ ⲛⲧⲉⲕⲧⲟ ⲉⲛⲙⲙⲁⲩ ·
ⲙⲡⲣⲧⲁⲕⲉⲟⲩϩⲟⲟⲩ ⲛⲟⲩⲱⲧ ϩⲙⲡⲉⲕⲁϩⲉ · ⲉⲓⲙⲉ ϫⲉⲉⲕⲛⲁϯ ⲟⲩ ⲙⲡⲛⲟⲩⲧⲉ · ⲙⲙⲏⲛⲉ ⲙⲙⲏⲛⲉ ·
ϩⲙⲟⲟⲥ ⲉⲣⲟⲕ ⲟⲩⲁⲁⲕ ⲛⲧϩⲉ ⲛⲟⲩϩⲏⲅⲉⲙⲱⲛ ⲛⲥⲁⲃⲉ ⲛⲅⲕⲣⲓⲛⲉ ⲙⲡⲉⲕⲗⲟⲅⲓⲥⲙⲟⲥ · ⲉⲓⲧⲉ ⲉⲕⲁⲛⲁⲭⲱⲣⲉⲓ · ⲉⲓⲧⲉ ⲉⲕϩⲛⲧⲙⲏⲏⲧⲉ ·
ⲡⲗⲏⲛ ϯϩⲁⲡ ⲉⲣⲟⲕ ⲙⲙⲏⲛⲉ ·
ⲕⲁⲓ ⲅⲁⲣ ⲛⲁⲛⲟⲩⲥ ·
ⲁⲩⲣⲙⲛⲧⲣⲉ ϩⲁⲗⲱⲧ · ⲉϥϩⲛⲧⲙⲏⲏⲧⲉ ⲛⲥⲟⲇⲟⲙⲁ
ⲁⲛⲥⲱⲧⲙ
ⲧⲉⲛⲟⲩ ϭⲉ ⲉⲓⲥ ⲡⲁⲅⲱⲛ ⲕⲏ ⲛⲁⲕ ⲉϩⲣⲁⲓ · ⲇⲟⲕⲏⲙⲁⲍⲉ ⲛⲛⲉⲧⲛⲏⲩ ⲉϫⲱⲕ ⲙⲙⲏⲛⲉ · ϫⲉⲉⲕⲏⲏⲡ ⲉⲣⲟⲛ ϫⲓⲛⲉⲕⲏⲏⲡ ⲉⲛⲉⲧϯ ⲛⲙⲙⲁⲛ ·
ⲟⲩⲙⲟⲛⲟⲛ ϣⲁⲣⲉⲛⲇⲁⲓⲙⲟⲛⲓⲟⲛ ⲉⲓ ⲛⲁⲕ ϩⲙⲡⲟⲩⲛⲁⲙ · ⲡⲉϩⲃⲟⲩⲣ ⲇⲉ ϥⲟⲩⲟⲛϩ ⲉⲣⲱⲙⲉ ⲛⲓⲙ ·
ⲕⲁⲓ ⲅⲁⲣ ⲁⲛⲟⲕ ϩⲱ ⲁⲗⲏⲑⲱⲥ · ⲁⲩϯ ⲛⲙⲙⲁⲓ ϩⲙⲡⲟⲩⲛⲁⲙ ⲁⲩⲉⲓⲛⲉ ⲛⲁⲓ · ⲙⲡⲇⲓⲁⲃⲟⲗⲟⲥ ⲉϥⲥⲟⲛϩ ⲛⲧϩⲉ ⲛⲟⲩⲉⲓⲁ ⲛⲧⲟⲟⲩ ·
ⲧⲉⲛⲟⲩ ϭⲉ ⲡⲁϣⲏⲣⲉ ⲫⲟⲣⲉⲓ ⲙⲡⲉⲑⲃⲃⲓⲟ ⲛⲅⲕⲁⲡⲉⲭⲣⲓⲥⲧⲟⲥ ⲛⲁⲕ ⲛⲣⲉϥϫⲓ ϣⲟϫⲛⲉ · ⲙⲛⲡⲉϥⲉⲓⲱⲧ ⲛⲁⲅⲁⲑⲟⲥ ·
ⲛⲅⲣϣⲃⲏⲣ · ⲉⲩⲣⲙ ⲛⲛⲟⲩⲧⲉ · ⲉⲣⲉⲡⲛⲟⲙⲟⲥ ⲙⲡⲛⲟⲩⲧⲉ ϩⲙⲡⲉϥϩⲏⲧ ·
ⲛⲅⲧⲛⲧⲱⲛⲅ ⲛⲧϩⲉ ⲛⲟⲩϩⲏⲕⲉ ⲉϥϥⲓ ⲙⲡⲉϥⲥⲧⲁⲩⲣⲟⲥ · ⲉϥⲟ ⲛϣⲃⲏⲣ ⲉⲡⲣⲓⲙⲉ ·
ⲛⲅⲣϩⲏⲕⲉ ϩⲱⲱⲕ ⲛⲟⲩⲥⲟⲩⲇⲁⲣⲓⲟⲛ · ⲉⲧⲉⲕⲁⲡⲉ · ⲛⲧⲉⲡⲉⲕⲙⲁ ⲛϣⲱⲡⲉ ϣⲱⲡⲉ ⲛⲁⲕ ⲛⲧⲁⲫⲟⲥ · ϣⲁⲛⲧⲉⲡⲛⲟⲩⲧⲉ ⲧⲟⲩⲛⲟⲥⲕ ⲛϥϯ ⲛⲁⲕ ⲛⲧⲉϭⲣⲏⲏⲡⲉ ⲙⲡⲉϫⲣⲟ :—
ⲉⲕϣⲁⲛⲥⲱϣⲙ ⲛⲟⲩⲥⲟⲡ · ⲙⲛⲟⲩⲥⲟⲛ · ⲉϥϯϩⲓⲥⲉ ⲛⲁⲕ ϩⲛⲟⲩϣⲁϫⲉ ·
ⲏ ⲛⲧⲉⲡⲉⲕϩⲏⲧ ⲡⲱⲗϩ ⲉⲩⲥⲟⲛ · ⲉⲕϫⲱ
ⲁⲣⲓⲡⲙⲉⲉⲩⲉ ϫⲉⲉⲕϩⲏⲩ ϩⲱⲱⲕ ⲛϩⲁϩ ⲛⲥⲟⲡ ·
ⲙⲏ ⲙⲡⲉⲕⲥⲱⲧⲙ
ⲙⲏ ⲛⲅⲣⲓⲙⲉ ⲁⲛ
ⲛⲧⲉⲩⲛⲟⲩ ϣⲁⲕⲧⲱⲟⲩⲛ ⲉⲕϩⲙⲡⲥⲟⲗⲥⲗ ⲛⲧⲙⲉⲧⲁⲛⲟⲓⲁ ·
ⲛⲅⲡⲱⲧ ⲉⲣⲁⲧϥ ⲙⲡⲉⲕⲥⲟⲛ ·
ⲉⲣⲉⲡⲉⲕϩⲏⲧ ⲃⲏⲗ ⲉⲃⲟⲗ ·
ⲉⲣⲉⲡⲉⲕϩⲟ ⲣⲟⲟⲩⲧ · ⲉⲣⲉⲣⲱⲕ ⲙⲏϩ ⲛⲣⲁϣⲉ ·
ⲉⲣⲉϯⲣⲏⲛⲏ ⲕⲱⲧⲉ ⲉⲣⲟⲕ · ⲉⲕⲥⲱⲃⲉ ⲉⲕⲕⲱⲣϣ ⲉⲡⲉⲕⲥⲟⲛ · ϫⲉⲕⲱ ⲛⲁⲓ ⲉⲃⲟⲗ ⲡⲁⲥⲟⲛ · ϫⲉⲁⲓϯϩⲓⲥⲉ ⲛⲁⲕ
ⲛⲧⲉⲡⲣⲓⲙⲉ · ⲁϣⲁⲓ ⲛⲧⲉⲟⲩⲛⲟϭ ⲛⲣⲁϣⲉ ϣⲱⲡⲉ ⲉⲃⲟⲗ ϩⲙⲡⲣⲓⲙⲉ ·
ⲛⲧⲉϯⲣⲏⲛⲏ ⲧⲉⲗⲏⲗ ⲙⲙⲟⲥ ϩⲛⲧⲉⲧⲛⲙⲏⲧⲉ · ⲛⲧⲉⲡⲉⲡⲛⲉⲩⲙⲁ ⲙⲡⲛⲟⲩⲧⲉ ϩⲱⲱϥ ⲣⲁϣⲉ ⲛϥⲱϣ ⲉⲃⲟⲗ ⲉϥϫⲱ ⲙⲙⲟⲥ · ϫⲉⲛⲁⲓⲁⲧⲟⲩ ⲛⲛⲣⲉϥⲣⲉⲓⲣⲏⲛⲏ ϫⲉⲛⲧⲟⲟⲩ ⲛⲉⲧⲟⲩⲛⲁⲙⲟⲩⲧⲉ ⲉⲣⲟⲟⲩ ϫⲉⲛϣⲏⲣⲉ ⲙⲡⲛⲟⲩⲧⲉ ·
ⲉⲣϣⲁⲛⲡϫⲁϫⲉ ⲥⲱⲧⲙ ⲉⲧⲉⲥⲙⲏ ⲛⲧⲉⲡⲱⲛⲏ · ϣⲁϥϫⲓϣⲓⲡⲉ ·
ⲛⲧⲉⲡⲛⲟⲩⲧⲉ ϫⲓⲉⲟⲟⲩ ⲛⲧⲉⲟⲩⲛⲟϭ ⲛⲥⲙⲟⲩ ϣⲱⲡⲉ ⲛⲁⲕ
ⲧⲉⲛⲟⲩ ϭⲉ ⲡⲁⲥⲟⲛ ⲙⲁⲣⲛⲙⲓϣⲉ ⲉⲣⲟⲛ · ⲉⲕⲥⲟⲟⲩⲛ ϫⲉⲁⲡⲉϩⲗⲟⲥⲧⲛ ϣⲱⲡⲉ ⲕⲁⲧⲁⲙⲁ
ⲁⲛⲉⲕⲕⲗⲏⲥⲓⲁ ⲙⲟⲩϩ ⲛⲣⲉϥϯⲧⲱⲛ ϩⲓⲣⲉϥϭⲱⲛⲧ ·
ⲁⲛⲥⲟⲟⲩϩⲥ ⲛⲙⲙⲟⲛⲁⲭⲟⲥ ϣⲱⲡⲉ ⲙⲙⲁⲓⲣⲛⲟϭ · ⲁⲧⲙⲛⲧϫⲁⲥⲓϩⲏⲧ ⲣⲣⲣⲟ ·
ⲙⲛⲡⲉⲧⲧⲁⲩⲟ ⲛⲟⲩⲙⲛⲧϫⲱⲱⲣⲉ ⲉϩⲟⲩⲛ ⲉⲡⲉⲧϩⲓⲧⲟⲩⲱϥ · ⲁⲗⲗⲁ ⲡⲟⲩⲁ ⲡⲟⲩⲁ ϩⲟϫϩϫ ⲙⲡⲉⲧϩⲓⲧⲟⲩⲱϥ ·
ⲁⲛϩⲉ ⲉⲧⲙⲏⲏⲧⲉ ⲛⲛⲓϩⲓⲥⲉ ·
ⲛϥϣⲟⲟⲡ ⲁⲛ ⲛϭⲓⲟⲩⲡⲣⲟⲫⲏⲧⲏⲥ ⲟⲩⲇⲉ ⲟⲩⲅⲛⲱⲥϯⲕⲟⲥ ·
ⲙⲛⲗⲁⲁⲩ ϫⲡⲓⲟ ⲛⲗⲁⲁⲩ · ⲉⲃⲟⲗ ϫⲉⲁⲧⲙⲛⲧⲛⲁϣⲧϩⲏⲧ ⲁϣⲁⲓ ·
ⲡⲉⲧⲛⲟⲉⲓ ⲇⲉ ⲛⲁⲕⲁⲣⲱϥ ⲉⲃⲟⲗ ϫⲉⲟⲩⲟⲉⲓϣ ⲙⲡⲟⲛⲩⲣⲟⲛ ⲡⲉ ·
ⲁⲡⲟⲩⲁ ⲡⲟⲩⲁ · ⲣⲣⲣⲟ ⲛⲁϥ ⲙⲁⲩⲁⲁϥ ϩⲉⲛⲕⲁⲧⲁⲫⲣⲟⲛⲓⲧⲏⲥ ⲛⲉ · ϩⲙⲡⲉⲧⲉⲙⲉϣϣⲉ
ϩⲓⲧⲛⲧⲉⲥⲡⲟⲩⲇⲏ ⲙⲛⲧⲙⲛⲧϥⲁⲓⲣⲟⲟⲩϣ ⲙⲡⲉⲛⲙⲁⲓⲛⲟⲩⲧⲉ ⲛⲥⲟⲛ ⲭⲁⲏⲗ ⲡϣⲏⲣⲉ ⲙⲡⲙⲁⲕⲁⲣⲓⲟⲥ ⲥⲧⲉⲫⲁⲛⲟⲥ ⲡⲟⲩⲟⲓ ⲙⲙⲟⲩⲓ ⲉⲡⲣⲙⲧⲡⲉⲇⲓⲁⲥ ⲧⲁϩⲏⲧ ⲛⲧⲡⲟⲗⲓⲥ ⲥⲛⲏ
ⲁϥⲥⲙⲛⲡⲉⲓϫⲱⲱⲙⲉ ϩⲛⲛⲉϥϩⲓⲥⲉ ⲙⲙⲟϥ
ⲁϥⲇⲱⲣⲓⲍⲉ ⲙⲙⲟϥ ⲉϩⲟⲩⲛ ⲉⲡⲙⲟⲛⲁⲥⲧⲏⲣⲓⲟⲛ ⲙⲡϩⲁⲅⲓⲟⲥ ⲙⲉⲣⲕⲟⲩⲣⲓⲟⲥ ⲙⲡⲧⲟⲟⲩ ⲛⲧⲡⲟⲗⲓⲥ ⲧⲃⲱ ⲉⲧⲃⲉⲡⲟⲩϫⲁⲓ ⲛⲧⲉϥⲯⲩⲭⲏ ⲉⲧⲣⲉⲩⲱϣ ⲛϩⲏⲧϥ ⲉⲡⲣⲁⲛ ⲙⲡϩⲁⲅⲓⲟⲥ ⲓⲱϩⲁⲛⲛⲏⲥ ⲙⲛⲡⲡⲉⲧⲟⲩⲁⲁⲃ ⲁⲡⲁ ⲡⲁϩⲱⲙⲱ ϫⲉⲕⲁⲥ ⲉⲣⲉⲡϩⲁⲅⲓⲟⲥ ⲙⲉⲣⲕⲟⲩⲣⲓⲟⲥ ⲡⲉⲥⲧⲣⲁϯⲗⲁⲧⲏⲥ ⲁⲩⲱ ⲡⲙⲁⲣⲧⲩⲣⲟⲥ ⲛϫⲱⲱⲣⲉ ⲙⲛⲡϩⲁⲅⲓⲟⲥ ⲓⲱⲥ ⲡⲃⲁⲡⲧⲓⲥⲧⲏⲥ ⲁⲩⲱ ⲡⲉⲡⲣⲟⲇⲣⲟⲙⲟⲥ ⲙⲡⲉⲭⲣⲓⲥⲧⲟⲥ ⲙⲛⲡϩⲁⲅⲓⲟⲥ ⲁⲡⲁ ⲡⲁϩⲟⲙⲱ ⲡⲁⲣⲭⲏⲙⲁⲛⲧⲣⲓⲧⲏⲥ ⲛⲁⲡⲁⲣⲁⲕⲁⲗⲉⲓ ⲙⲡⲭⲣⲓⲥⲧⲟⲥ ⲉϩⲣⲁⲓ ⲉϫⲱϥ
ⲛϥⲥⲙⲟⲩ ⲉⲣⲟϥ ϩⲛⲡⲉⲓⲕⲟⲥⲙⲟⲥ ⲛϥⲧⲟⲩϫⲟϥ ⲉⲛϭⲟⲣϭⲥ ⲧⲏⲣⲟⲩ ⲙⲡⲇⲓⲁⲃⲟⲗⲟⲥ ⲙⲛⲛⲣⲱⲙⲉ ⲛⲡⲟⲛⲏⲣⲟⲥ ⲛϥϯⲧⲟⲟⲧ ϩⲛϩⲱⲃ ⲛⲓⲙ ⲉⲡⲁⲅⲁⲑⲟⲛ ⲙⲛⲛⲥⲁⲧⲇⲓⲁⲑⲉⲥⲓⲥ ⲟⲩⲛ ⲙⲡⲉⲓⲃⲓⲟⲥ ⲉϥⲛⲁⲙⲡϣⲁ ⲙⲡⲕⲱ
ⲁⲣⲓⲡⲁⲙⲉⲉⲩⲉ ϩⲱ ⲁⲛⲟⲕ ⲑⲉⲟⲡⲓⲥⲧⲟⲥ ⲡⲓⲉⲓⲓⲁⲭ ⲛⲇⲓⲁⲕⲟⲛⲟⲥ ⲡϣⲏⲣⲉ ⲛⲥⲉⲩⲏⲣⲟⲥ ⲡⲁⲣⲭⲏⲡⲣⲉⲥⲃⲩⲧⲉⲣⲟⲥ ⲙⲡϩⲁⲅⲓⲟⲥ ⲙⲉⲣⲕⲟⲩⲣⲓⲟⲥ ⲛⲧⲡⲟⲗⲓⲥ ⲥⲛⲏ
ⲁⲓⲥϩⲁⲓ ⲡⲁⲓ ϫⲱⲱⲙⲉ ϩⲛⲧⲁϭⲓϫ · ϣⲗⲏⲗ ⲉϫⲱⲓ ⲛⲧⲉⲡⲛⲟⲩⲧⲉ ⲕⲱ ⲡⲉⲡⲗⲩⲑⲟⲥ ⲛⲛⲁⲛⲟⲃⲉ ⲛⲁⲓ ⲉⲃⲟⲗ ϫⲉⲥⲉⲟϣ ⲉⲙⲁⲧⲉ ⲉⲥⲉϣⲟⲡⲉ —
ⲧⲙⲁⲣⲧⲩⲣⲓⲁ ⲙⲡϩⲁⲅⲓⲟⲥ ⲃⲓⲕⲧⲱⲣ ⲡⲉⲥⲧⲣⲁⲧⲏⲗⲁⲧⲏⲥ ⲁⲩⲱ ⲡⲙⲁⲣⲧⲩⲣⲟⲥ ⲉⲧⲧⲁⲓⲏⲩ ⲙⲡⲉⲭⲣⲓⲥⲧⲟⲥ · ⲁⲩⲱ ⲡϥⲁⲓⲕⲗⲟⲙ ⲛⲁⲙⲉ · ⲛⲧⲁϥϫⲱⲕ ϫⲉⲉⲃⲟⲗ ⲙⲡⲉϥⲁⲅⲱⲛ ⲉⲧⲧⲁⲓⲏⲩ · ⲛⲥⲟⲩϫⲟⲩⲧⲥⲁϣϥⲉ ⲙⲡⲉⲃⲟⲧ ⲫⲁⲣⲙⲟⲩⲧⲉ ·
ϩⲛⲟⲩⲉⲓⲣⲏⲛⲏ ⲛⲧⲉⲡⲛⲟⲩⲧⲉ · ⲉⲣⲉⲛⲉϥⲥⲙⲟⲩ ⲉⲧⲟⲩⲁⲁⲃ ⲛⲁⲉⲓ ⲉϩⲣⲁⲓ ⲉϩⲣⲁⲓ ⲉϫⲱⲛ ⲛⲧⲛⲟⲩϫⲁⲓ ⲧⲏⲣⲛ ϩⲓⲟⲩⲥⲟⲡ ϩⲁⲙⲏⲛ : — —
ⲁⲥϣⲱⲡⲉ ⲇⲉ ϩⲛⲧⲙⲛⲧⲣⲣⲟ ⲛⲇⲓⲟⲕⲗⲏϯⲁⲛⲟⲥ ⲡⲣⲣⲟ ϩⲛⲧⲙⲉϩϣⲟⲙⲧⲉ ⲛⲣⲟⲙⲡⲉ ⲛⲧⲉϥⲙⲛⲧⲣⲣⲟ · ϩⲙⲡϣⲟⲣⲡ ⲛⲉⲃⲟⲧ · ⲡⲇⲓⲁⲃⲟⲗⲟⲥ ⲁϥⲥⲱⲣⲙ ⲙⲡⲉϥϩⲏⲧ ⲛⲥⲁⲃⲟⲗ ⲙⲡⲛⲟⲩⲧⲉ · ⲉⲧⲣⲉϥⲉⲓⲣⲉ ⲛⲛⲉⲧⲉⲙⲉϣϣⲉ ·
ⲁϥϣⲙϣⲉ ⲛⲛⲉⲓⲇⲱⲗⲟⲛ · ⲁϥⲕⲱ ⲛⲥⲱϥ ⲙⲡⲛⲟⲩⲧⲉ ⲛⲧⲡⲉ · ⲉⲧⲃⲉϩⲉⲛϣⲉ ⲙⲛϩⲉⲛⲱⲛⲉ · ⲙⲛϩⲉⲛⲙⲟⲩⲛⲅ ⲛϭⲓϫ ⲉⲩϣⲟⲩⲉⲓⲧ ⁛
ⲥⲱⲧⲙ ϭⲉ ⲧⲉⲛⲟⲩ ⲉⲧⲙⲛⲧϫⲱⲱⲣⲉ ⲛⲟⲩϣⲏⲣⲉ ϣⲏⲙ ϫⲉⲃⲓⲕⲧⲱⲣ ·
ⲇⲓⲟⲕⲗⲏϯⲁⲛⲟⲥ ⲇⲉ ⲡⲣⲣⲟ · ⲁϥⲥⲩⲙⲃⲟⲩⲗⲉⲩⲉ ⲉⲣⲛⲉⲧⲉⲙⲉϣϣⲉ ⲙⲡⲙⲧⲟ ⲉⲃⲟⲗ ⲙⲡⲛⲟⲩⲧⲉ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ · ⲁⲩⲱ ⲛⲁⲓ ⲛⲉ ⲛⲧⲁϥⲁⲁⲩ ·
ⲁϥⲧⲁⲙⲓⲟ ⲛⲥⲁϣϥⲉ ⲛⲧⲟⲩⲱⲧ ⲛⲛⲟⲩⲃ · ⲁϥϯⲣⲁⲛ ⲉⲣⲟⲟⲩ ϫⲉⲛⲟⲩⲧⲉ ⲛϩⲟⲓⲛⲉ ⲁⲛ ⲛⲉ ·
ⲁϥⲙⲟⲩⲧⲉ ⲉⲙⲁⲁⲃⲧⲏ ⲛⲛⲟⲩⲧⲉ ⲛϩⲟⲟⲩⲧ · ⲁⲩⲱ ⲙⲁⲁⲃⲧⲏ ⲛⲛⲟⲩⲧⲉ ⲛⲥϩⲓⲙⲉ ·
ⲁⲩⲱ ⲡⲥⲉⲉⲡⲉ ⲛⲛⲉϥⲛⲟⲩⲧⲉ
ϩⲧⲟⲟⲩⲉ ⲇⲉ ⲛⲥⲟⲩⲟⲩⲁ ⲙⲡⲁⲣⲙⲟⲩⲧⲉ · ⲁⲇⲓⲟⲕⲗⲏϯⲁⲛⲟⲥ ⲡⲣⲣⲟ ⲙⲛⲡⲉϥⲥⲧⲣⲁⲧⲉⲩⲙⲁ ⲧⲏⲣϥ · ⲙⲛⲛⲉⲡⲁⲣⲭⲟⲥ ⲙⲛⲛⲉⲥⲧⲣⲁⲧⲏⲗⲁⲧⲏⲥ · ⲁⲩⲃⲱⲕ ⲉⲡⲣⲡⲉ : —
ⲡⲣⲣⲟ ⲇⲉ ⲁϥϩⲙⲟⲟⲥ ⲉϫⲙⲡⲉⲑⲣⲟⲛⲟⲥ · ⲁϥⲧⲣⲉⲡⲓⲕⲩⲣⲓⲝ ⲱϣ ⲉⲃⲟⲗ ·
ϫⲉⲁⲙⲏⲓⲧⲛ ⲁⲣⲓⲑⲩⲥⲓⲁⲍⲉ ⲱ ⲛⲣⲱⲙⲉ ⲛϩⲣⲱⲙⲁⲓⲟⲥ ·
ⲁⲡⲣⲣⲟ ⲧⲁⲙⲓⲉⲟⲩⲛⲟϭ ⲛⲃⲟⲙⲱⲥ ⲛϩⲁⲧ ⲙⲛⲟⲩϣⲟⲩⲣⲏ ⲛⲛⲟⲩⲃ :
ⲁⲩⲱ ⲁϥⲧⲁⲙⲓⲉⲟⲩⲛⲟϭ ⲛⲥⲧⲩⲗⲗⲟⲥ ⲛⲛⲟⲩⲃ ·
ⲁϥⲕⲁⲁϥ ⲙⲡⲙⲧⲟ ⲉⲃⲟⲗ ⲛⲧϣⲏⲩⲉ ϫⲉⲕⲁⲥ ⲉⲩⲉⲧⲁⲗⲉⲡⲁⲡⲟⲗⲗⲱⲛ ⲉϫⲱϥ ·
ⲁϥⲕⲉⲗⲉⲩⲉ ⲛϭⲓⲡⲣⲣⲟ · ⲉⲧⲣⲉⲩⲛⲗⲓⲃⲁⲛⲟⲥ ϩⲓⲥⲁⲙⲓⲧ · ϩⲓⲛⲉϩ ⲙⲙⲉ · ϩⲓⲕⲟⲛϯⲧⲟⲛ · ⲉⲥⲉⲡⲱϩⲧ ⲉϫⲛⲧϣⲏⲩⲉ ⲉⲧⲙⲟⲩϩ ·
ⲙⲛⲛⲥⲱⲥ ⲁϥϫⲉⲣⲟ ⲛϣⲏⲧ ⲛⲕⲉⲣⲱⲛ ⲛⲛⲟⲩⲃ · ⲙⲛϥⲧⲟⲟⲩϣⲉ ⲛⲕⲉⲣⲱⲛ ⲛϩⲁⲧ · ⲙⲛϣⲏⲧ ⲛϩⲧⲟ ⲉⲩⲟⲩⲟⲃϣ · ⲁⲩⲥⲱⲕ ϩⲏⲧⲟⲩ ⲛⲛⲉϥⲛⲟⲩⲧⲉ ϣⲁⲡⲣⲡⲉ ·
ⲡⲣⲣⲟ ⲇⲉ ⲇⲓⲟⲕⲗⲏϯⲁⲛⲟⲥ · ⲛⲧⲉⲣⲟⲩⲉⲓⲛⲉ ⲉϩⲟⲩⲛ ⲛⲛⲉϥⲛⲟⲩⲧⲉ ⲉⲡⲣⲡⲉ · ⲁϥⲟⲛⲕϥ ⲉϩⲣⲁⲓ ϩⲓⲡⲉϥⲑⲣⲟⲛⲟⲥ ·
ⲁϥϥⲓ ⲙⲡⲉϥⲕⲗⲟⲙ ϩⲓϫⲱϥ · ⲁϥⲧⲁⲁϥ ⲉϫⲛⲧⲁⲡⲉ ⲙⲡⲁⲡⲟⲗⲗⲱⲛ · ⲁϥⲟⲩⲱϣⲧ ⲛⲁϥ ⲛϣⲟⲙⲛⲧ ⲛⲥⲟⲡ ⲉϥϫⲱ ⲙⲙⲟⲥ ·
ϫⲉⲛⲧⲕⲟⲩⲛⲟⲩⲧⲉ ⲉϥⲟⲛϩ ⲱ ⲡⲁⲡⲟⲗⲗⲱⲛ ⲡⲛⲟϭ ⲛⲛⲟⲩⲧⲉ · ⲡⲁⲓ ⲉⲧϯ ⲛⲁⲛ ⲙⲡⲉϫⲣⲟ ϩⲙⲡⲡⲟⲗⲉⲙⲟⲥ ·
ⲡⲣⲣⲟ ⲇⲉ ⲛⲧⲉⲣⲉϥⲟⲩⲱϣⲧ · ⲁⲡⲉϥⲕⲉϣⲟⲙⲛⲧ ⲛϣⲃⲏⲣ ⲉⲓ ⲉⲧⲣⲉⲩⲟⲩⲱϣⲧ · ϩⲣⲱⲙⲁⲛⲟⲥ · ⲙⲛⲃⲁⲥⲓⲗⲉⲓⲧⲏⲥ · ⲙⲛⲉⲩϩⲁⲓⲟⲥ ·
ⲛⲁⲓ ⲉϩⲉⲛ
ⲛⲧⲉⲣⲉⲡⲟⲣⲇⲓⲛⲟⲛ
ⲁⲥϣⲱⲡⲉ ⲇⲉ ⲛⲧⲉⲣⲟⲩⲑⲩⲥⲓⲁⲍⲉ ⲧⲏⲣⲟⲩ · ⲁⲡⲟⲣⲇⲓⲛⲟⲛ ⲙⲡⲉϥϣⲏⲣⲉ ⲧⲁϩⲟϥ ⲉⲧⲣⲉϥⲑⲩⲥⲓⲁⲍⲉ ·
ⲟⲩϣⲏⲣⲉ ⲡⲉ ⲉϥϩⲛⲙⲛⲧⲯⲓⲧⲉ ⲛⲣⲟⲙⲡⲉ · ⲉϥϣⲙϣⲉ ⲙⲡⲛⲟⲩⲧⲉ · ⲁⲩⲱ ⲉϥⲣϩⲟⲧⲉ ϩⲏⲧⲟⲩ ⲛⲛⲉϥⲉⲛⲧⲟⲗⲏ ·
ⲉϥⲟ ⲙⲡⲁⲣⲑⲉⲛⲟⲥ ϩⲙⲡⲉϥⲥⲱⲙⲁ · ⲉϥⲟⲩⲱⲙ ⲛⲟⲩⲥⲟⲡ ⲕⲁⲧⲁⲥⲁⲃⲃⲁⲧⲟⲛ · ⲉϥϣⲗⲏⲗ ϩⲛⲛⲉⲩϣⲟⲟⲩⲉ ·
ϫⲓⲛⲡⲉϩⲟⲟⲩ ⲛⲧⲁϥⲥⲱⲧⲙ ⲉⲛⲉⲭⲣⲓⲥϯⲁⲛⲟⲥ ⲉⲩⲱϣ ⲉⲣⲟϥ ϩⲛⲧⲉⲕⲕⲗⲏⲥⲓⲁ · ⲁⲡⲉϥϩⲏⲧ ⲃⲱⲕ ⲉϩⲣⲁⲓ ⲉⲙⲡⲏⲩⲉ ·
ⲁϥⲙⲉⲥⲧⲉ ⲡⲕⲟⲥⲙⲟⲥ · ⲛⲉⲙⲉϥⲥⲉⲏⲣⲡ ⲇⲉ · ⲟⲩⲇⲉ ⲙⲉϥⲟⲩⲉⲙϭⲓⲛⲟⲩⲱⲙ ⲉϥϩⲏⲙ ·
ⲟⲩⲇⲉ ⲧⲟⲃⲧⲃ ⲟⲩⲇⲉ ⲙⲉϥϣⲟⲩϣⲟⲩ ⲙⲙⲟϥ ϩⲛⲟⲩϩⲃⲥⲱ ⲛϩⲟⲉⲓⲧⲉ ⲉⲛⲉϩ ·
ⲟⲩⲇⲉ ⲙⲉϥⲁⲗⲉ ⲉϩⲧⲟⲟⲩ ⲇⲉ ϩⲁⲣⲙⲁ ·
ⲟⲩⲇⲉ ⲙⲉϥⲟⲩⲱⲙ ⲙⲛⲡⲉϥⲉⲓⲱⲧ · ⲟⲩⲇⲉ ⲙⲉϥϣⲁϫⲉ ⲛⲙⲙⲁϥ · ϩⲓⲧϩⲏ ⲛⲛⲟϭ ⲉⲣⲟϥ ·
ⲏ ⲛϥϫⲱ ⲛⲟⲩϣⲁϫⲉ ⲛϣⲗⲟϥ ·
ⲟⲩⲇⲉ ⲙⲉϥⲱⲣⲕ ⲗⲁⲁⲩ ⲛⲁⲛⲁϣ ⲉⲡⲧⲏⲣϥ ·
ⲁⲩⲱ ⲉϥϣⲁⲛⲥⲱⲧⲙ
ⲡⲉϥⲉⲓⲱⲧ ⲇⲉ ⲁϥϩⲓⲥⲉ ⲛⲙⲙⲁϥ · ϫⲉⲉⲓⲛⲁϫⲓ ⲛⲁⲕ ⲛⲧϣⲉⲉⲣⲉ ⲛⲃⲁⲥⲓⲗⲉⲓⲧⲏⲥ ⲡⲉⲥⲧⲣⲁⲧⲏⲗⲁⲧⲏⲥ ·
ⲛⲉⲁⲩⲥⲙⲛⲧⲥ ⲅⲁⲣ ⲙⲛⲛⲉⲩⲉⲣⲏⲩ · ⲉϣⲏⲧ ⲛⲕⲉⲛⲧⲏⲛⲁⲣⲓⲟⲛ ⲛⲛⲟⲩⲃ · ⲭⲱⲣⲓⲥ ⲛⲧⲁⲉⲓⲟ · ⲁⲩⲱ ϥⲧⲟⲟⲩϣⲉ ⲛⲕⲉⲛⲧⲏⲛⲁⲣⲓⲟⲛ ⲛϩⲁⲧ ·
ⲙⲛⲙⲏⲧ ⲛϩⲙϩⲁⲗ ⲛϩⲟⲟⲩⲧ · ⲙⲛⲙⲏⲧ ⲛϣⲉ ⲛϩⲙϩⲁⲗ ⲛⲥϩⲓⲙⲉ · ⲉⲩϫⲓ ⲙⲁⲛⲓⲁⲕⲏⲥ ⲛⲛⲟⲩⲃ · ⲙⲛϥⲧⲟⲟⲩ ⲛϣⲉ ⲛϩⲧⲟ · ⲁⲩⲱ ⲙⲏⲧ ⲛϣⲉ ⲙⲙⲁⲥⲡⲟⲣⲕ · ⲙⲛⲙⲏⲧ ⲛϣⲉ ⲛϭⲁⲙⲟⲩⲗ · ⲙⲛⲙⲏⲧ ⲛϣⲉ ⲛⲥⲧⲉⲓⲱϩⲉ ⲛϭⲱⲙ ·
ⲙⲛⲙⲏⲧ ⲛϣⲉ ⲛϭⲓⲛⲟⲩⲃⲁⲗ ⲉⲩⲡⲗⲉⲁ ϩⲛⲧⲑⲁⲗⲁⲥⲥⲁ · ⲙⲛⲙⲏⲧ ⲛⲏⲓ ⲉⲣⲉⲙⲏⲧ ⲛⲥⲧⲉⲓⲱϩⲉ ⲉⲛⲟⲩⲁ ⲛϩⲏⲧⲟⲩ ·
ⲭⲱⲣⲓⲥ ⲛⲉⲧⲉⲣⲉⲡⲉϥⲉⲓⲱⲧ ⲛⲁⲧⲁⲁⲩ ⲛⲁϥ · ϩⲉⲛⲛⲟϭ ⲛϩⲩⲡⲉⲣⲉⲥⲓⲁ ⲛⲉⲩϣⲟⲟⲡ ⲛⲁϥ ϩⲓϫⲙⲡⲕⲁϩ ·
ⲡⲙⲁⲕⲁⲣⲓⲟⲥ ⲇⲉ ⲁⲡⲁ ⲃⲓⲕⲧⲱⲣ · ⲙⲡⲉϥⲡⲉⲓⲑⲉ ⲛⲁⲩ · ⲉϥϫⲱ ⲙⲙⲟⲥ
ϫⲉⲛⲁⲓ ⲧⲏⲣⲟⲩ ⲥⲉⲛⲁⲧⲁⲕⲟ : —
ⲉϥϩⲁⲣⲉϩ ⲛⲁϥ ⲉⲧⲙⲛⲧⲣⲣⲟ ⲛⲙⲡⲏⲩⲉ ·
ⲛⲉϣⲁⲣⲉⲡϫⲟⲉⲓⲥ ⲓⲏⲥⲟⲩⲥ ⲟⲩⲱⲛϩ ⲉⲣⲟϥ ⲛϩⲟ ϩⲓϩⲟ · ⲉϥⲙⲉ ⲙⲙⲟϥ ⲉⲧⲃⲉⲡⲉϥⲧⲃⲃⲟ ·
ⲡⲅⲉⲛⲛⲁⲓⲟⲥ ⲇⲉ ⲁⲡⲁ ⲃⲓⲕⲧⲱⲣ · ⲁϥⲕⲱ ⲛⲁϥ ⲛⲟⲩⲉⲝⲉⲇⲣⲁ ⲛϩⲟⲩⲛ ⲙⲡⲉϥⲏⲓ : —
▢ ⲡⲁⲓ ⲡⲉ ⲡⲃⲓⲟⲥ ⲙⲡⲙⲁⲕⲁⲣⲓⲟⲥ ⲓⲱϩⲁⲛⲛⲏⲥ ⲡⲙⲟⲛⲁⲭⲟⲥ ⲛⲧⲉⲗⲓⲟⲛ ⲡⲁⲓ ⲛⲧⲁⲛⲉϥⲉⲓⲟⲧⲉ ⲥⲙⲓⲛⲉ ⲛⲁϥ ⲙⲡⲉⲩⲁⲅⲅⲉⲗⲓⲟⲛ ⲛⲛⲟⲩⲃ ·
ⲉⲁϥϫⲱⲕ ⲉⲃⲟⲗ ⲙⲡⲉϥⲃⲓⲟⲥ ⲉⲧⲛⲁⲛⲟⲩϥ ϩⲛⲟⲩⲙⲛⲧⲧⲉⲗⲓⲟⲥ ⲙⲛⲟⲩϩⲩⲡⲟⲙⲟⲛⲏ ⲉⲛⲁⲛⲟⲩⲥ · ⲛⲥⲟⲩϥⲧⲟⲟⲩ ⲙⲡⲉⲃⲟⲧ · ⲙϣⲓⲣ ϩⲛⲟⲩⲉⲓⲣⲏⲛⲏ ⲛⲧⲉⲡⲛⲟⲩⲧⲉ ⲥⲙⲟⲩ ⲉⲣⲟⲛ ⲧⲏⲣⲛ ϩⲁⲙⲏⲛ ⁛—
—ⲡⲉⲓⲃⲓⲟⲥ ⲅⲁⲣ ⲧⲉⲛⲟⲩ ⲉⲧⲓⲛⲁϣⲁϫⲉ ⲛⲙⲙⲏⲧⲛ ⲉⲧⲃⲏⲏⲧϥ · ⲡⲁⲣⲁⲟⲩⲣⲱⲙⲉ ⲛⲧⲉⲡⲛⲟⲩⲧⲉ ⲡⲉ ⲁⲩⲱ ⲛϣⲟⲩⲣϣⲡⲏⲣⲉ
ⲛⲁⲓ ⲇⲉ ⲛⲉⲣⲉϣⲟⲙⲛⲧ ⲛϣⲏⲣⲉ ϣⲟⲟⲡ ⲛⲁⲩ ·
ⲡⲉⲥⲛⲁⲩ
ⲡⲕⲟⲩⲓ ϩⲱⲱϥ ⲁⲩⲧⲁⲁϥ ⲉⲧⲣⲉϥϫⲓⲥⲃⲱ ⲉⲛⲉϩⲃⲏⲩⲉ ⲙⲡⲛⲟⲩⲧⲉ ·
ⲙⲛⲛⲥⲁⲛⲁⲓ ⲇⲉ ⲁϥⲉⲓⲙⲉ ⲉⲛⲱϣ ⲛⲛⲉⲥⲭⲟⲗⲁⲥⲧⲓⲕⲟⲥ · ⲁⲩⲱ ⲛⲉϥϩⲛⲧⲉⲩⲙⲏⲏⲧⲉ ⲡⲉ ·
ⲡⲁⲗⲓⲛ ⲟⲛ · ⲁϥⲧⲥⲁⲃⲟ ⲛⲛⲉϩⲃⲏⲩⲉ ⲙⲡⲛⲟⲩⲧⲉ ⲁⲩⲱ ⲛϥⲙⲏⲣ ⲉⲧⲉⲕⲕⲗⲏⲥⲓⲁ ⲉϥϣⲓⲛⲉ ⲛⲥⲁⲡⲛⲟⲩⲧⲉ · ⲙⲡⲉϩⲟⲟⲩ ⲙⲛⲧⲉⲩϣⲏ ·
ⲡⲁⲓ ⲇⲉ ⲁϥϣⲁϫⲉ ⲙⲛⲓⲱϩⲁⲛⲛⲏⲥ ϩⲁϩⲧⲛⲡⲉϥⲏⲓ · ϩⲙⲡϣⲁϫⲉ ⲙⲡⲛⲟⲩⲧⲉ ·
ⲁϥⲣϣⲡⲏⲣⲉ ⲛϭⲓⲓⲱϩⲁⲛⲛⲏⲥ ⲉⲡⲉϩⲟⲩⲟ · ⲉϥⲛⲁⲩ ⲉⲡⲥⲟⲛ ⲙⲙⲟⲛⲁⲭⲟⲥ ⲙⲛⲡⲉϥⲥⲭⲏⲙⲁ · ⲙⲛⲧⲉϥϭⲓⲛϣⲁϫⲉ ⲉⲧϩⲟⲗϭ ⲙⲛⲛⲉϥⲙⲉⲉⲩⲉ · ⲉϩⲟⲩⲛ ⲉⲡⲛⲟⲩⲧⲉ ⲛⲧϩⲉ ⲛⲟⲩⲕⲱϩⲧ ⁛
ⲡⲉϫⲉⲡⲥⲟⲛ ⲙⲙⲟⲛⲁⲭⲟⲥ ⲛⲁϥ ϫⲉⲁⲛⲟⲕ ⲉⲓϣⲟⲟⲡ ϩⲛⲧⲙⲟⲛⲏ ⲛⲛⲉⲧⲉⲙⲉⲩⲛⲕⲟⲧⲕ ·
ⲁⲩⲱ ⲉⲣϣⲁⲛⲡⲛⲟⲩⲧⲉ ⲣϩⲛⲁϥ ⲉⲓⲟⲩⲱϣ ⲉⲃⲱⲕ ⲉⲧϩⲓⲉⲣⲟⲩⲥⲁⲗⲏⲙ ⲛⲧⲁϣⲗⲏⲗ ⲙⲙⲁⲩ ϩⲙⲡⲙⲁ ⲉⲧⲟⲩⲁⲁⲃ · ⲁⲩⲱ ϩⲙⲡⲟⲩⲱϣ ⲙⲡⲛⲟⲩⲧⲉ · ϯⲛⲁⲕⲧⲟⲓ ⲉⲡⲁⲙⲁ ⲛⲕⲉⲥⲟⲡ ·
ⲁⲩⲱ ⲁⲡⲙⲟⲛⲁⲭⲟⲥ ⲧⲁⲙⲟϥ ⲉⲧⲃⲉϩⲱⲃ ⲛⲓⲙ ⲛⲧⲁⲓⲱϩⲁⲛⲛⲏⲥ ⲧⲁⲙⲟϥ ⲉⲧⲃⲏⲏⲧϥ ·
ⲛⲧⲉⲣⲉϥⲥⲱⲧⲙ ⲇⲉ ⲛϭⲓⲓⲱϩⲁⲛⲛⲏⲥ ⲉⲛⲉⲓϣⲁϫⲉ ⲁϥⲁⲙⲁϩⲧⲉ ⲛⲧϭⲓϫ ⲙⲡⲥⲟⲛ ⲙⲙⲟⲛⲁⲭⲟⲥ ⲁϥϫⲓⲧϥ ⲉⲩⲙⲁ ⲉϥⲉⲥⲩⲭⲁⲍⲉ
ⲁⲩⲱ ⲁϥⲧⲁⲣⲕⲟϥ ⲛϩⲉⲛⲛⲟϭ ⲛⲁⲛⲁϣ ⲉϥϫⲱ ⲙⲙⲟⲥ ⲛⲁϥ ϫⲉⲉⲕϣⲁⲛⲃⲱⲕ ⲡⲁⲙⲉⲣⲓⲧ ⲛⲥⲟⲛ ⲉⲧϩⲓⲉⲣⲟⲩⲥⲁⲗⲏⲙ ⲛⲅⲕⲟⲧⲕ ϩⲛⲟⲩⲉⲓⲣⲏⲛⲏ ⲙⲡⲣϩⲟⲡⲕ ⲉⲣⲟⲓ ·
ⲟⲩⲇⲉ ⲙⲡⲣⲃⲱⲕ ⲉⲧⲉⲕⲙⲟⲛⲏ ⲛⲅⲕⲁⲁⲧ ⲛⲥⲱⲕ ⲉⲃⲟⲗ ϫⲉⲛϯϩⲡⲗⲁⲁⲩ ⲁⲛ ⲉⲣⲟⲕ ϩⲙⲡⲁⲃⲓⲟⲥ ⲧⲏⲣϥ · ⲉⲡⲉⲓⲇⲏ ⲛⲁⲉⲓⲟⲧⲉ ⲙⲉ ⲙⲙⲟⲓ ⲉⲙⲁⲧⲉ ⲡⲁⲣⲁⲛⲁⲥⲛⲏⲩ ·
ⲕⲁⲓ ⲅⲁⲣ ⲁⲩⲧⲁⲁⲧ ⲉⲧⲟⲟⲧⲟⲩ ⲛϩⲉⲛⲥⲭⲟⲗⲁⲥⲧⲓⲕⲟⲥ ·
ⲁⲩⲱ ⲉⲣⲉⲡⲁⲉⲓⲱⲧ ϫⲱ ⲙⲙⲟⲥ ϫⲉϯⲛⲁϯ ⲛⲁⲕ ⲛϩⲉⲛⲛⲟϭ ⲛⲧⲁⲝⲓⲥ ·
ⲗⲟⲓⲡⲟⲛ ⲕⲁⲧⲁⲛⲉⲧϩⲙⲡⲉϥϩⲏⲧ ⲉϥⲟⲩⲱϣ ⲉϯ ⲛⲁⲓ ⲛⲕⲉⲥⲁϣϥ ⲛⲧⲁⲝⲓⲥ ⲉⲩϫⲟⲥⲉ ⲡⲁⲣⲁⲧⲱϥ ·
ⲁⲩⲱ ⲙⲛⲛⲥⲁⲛⲁⲓ ⲉϥⲟⲩⲱϣ ⲉⲛⲣϣⲉⲗⲉⲉⲧ ⲉⲣⲟⲓ ·
ⲁⲛⲟⲕ
ⲙⲛⲛⲥⲁⲛⲁⲓ ⲇⲉ ⲁϥϫⲓϣⲟϫⲛⲉ ϩⲙⲡⲉϥϩⲏⲧ ⲛϭⲓⲡⲙⲁⲕⲁⲣⲓⲟⲥ ⲓⲱϩⲁⲛⲛⲏⲥ ⲉϥϫⲱ ⲙⲙⲟⲥ ϫⲉⲡⲣⲱⲧⲱⲛ ⲙⲉⲛ ⲕⲁⲁⲧ ⲛⲧⲁⲃⲱⲕ ϣⲁⲛⲁⲉⲓⲟⲧⲉ ⲛⲧⲁⲧⲣⲉⲩⲥⲙⲓⲛⲉ ⲛⲁⲓ ⲛⲟⲩⲉⲩⲁⲅⲅⲉⲗⲓⲟⲛ ⲛⲧⲁⲱϣ ϩⲓⲱⲱϥ · ϫⲉⲛϯⲥⲟⲟⲩⲛ ⲁⲛ ⲛⲛⲉⲛⲧⲟⲗⲏ ⲙⲡⲉⲭⲣⲓⲥⲧⲟⲥ ·
ⲁⲩⲱ ⲟⲛ ϯⲛⲁϭⲛⲧϥ ϩⲙⲡⲙⲁ ⲉⲧϯⲛⲁⲃⲱⲕ ⲉⲣⲟϥ ·
ⲁϥⲉⲓ ⲇⲉ ⲉⲡⲏⲓ ⲛⲛⲉϥⲉⲓⲟⲧⲉ ·
ⲁϥϫⲱ ⲉⲣⲟⲟⲩ ⲛⲟⲩⲗⲟⲓϭⲉ ⲛϯⲙⲓⲛⲉ ⲉϥϫⲱ ⲙⲙⲟⲥ ϫⲉⲁⲛⲁⲩ ⲱ ⲛⲁⲉⲓⲟⲧⲉ · ϫⲉⲁⲛⲟⲕ ϯϣⲟⲟⲡ ϩⲛⲟⲩϣⲓⲛⲉ ⲛⲧⲙⲏⲧⲉ ⲛⲛⲁϣⲃⲏⲣⲥⲭⲟⲗⲁⲥⲧⲓⲕⲟⲥ ϫⲉⲥⲉϣⲟⲟⲡ ⲧⲏⲣⲟⲩ ϩⲛⲧⲉⲥⲭⲟⲗⲏ ⲉⲣⲉⲟⲩⲉⲩⲁⲅⲅⲉⲗⲓⲟⲛ ⲛⲛⲟⲩⲃ ⲛⲧⲟⲟⲧϥ ⲙⲡⲟⲩⲁ ⲡⲟⲩⲁ ⲛⲧⲁⲛⲉⲩⲉⲓⲟⲧⲉ ⲥⲙⲛⲧϥ ⲛⲁⲩ ⲉⲩⲱϣ ϩⲓⲱⲱϥ ·
ⲁⲛⲟⲕ ⲇⲉ ϩⲱ ⲉⲓⲟ ⲛⲧϩⲉ ⲛⲟⲩϩⲏⲕⲉ ϩⲛⲧⲉⲩⲙⲏⲏⲧⲉ ⲉⲙⲛⲧϥⲉⲓⲱⲧ ⲙⲙⲁⲩ ⲏ ⲙⲁⲁⲩ ·
ⲛⲧⲉⲣⲉⲥⲥⲱⲧⲙ ⲇⲉ ⲛϭⲓⲧⲉϥⲙⲁⲁⲩ ⲁⲥⲣⲁϣⲉ ⲉⲙⲁⲧⲉ ϫⲉⲛⲉⲥⲟⲩⲱϣ ⲡⲉ ⲉⲧⲣⲉϥⲧⲥⲁⲃⲟ ⲕⲁⲗⲱⲥ ·
ⲉⲧⲓ ⲇⲉ ⲉⲥⲉⲓⲣⲉ ϩⲓⲛⲁⲓ ⲁⲥϣⲁϫⲉ ⲙⲛⲡⲉⲥϩⲁⲓ ⲉⲥϫⲱ ⲙⲙⲟⲥ ⲡⲁϫⲟⲉⲓⲥ ⲛⲥⲟⲛ ⲧⲁⲙⲓⲟ ⲛⲟⲩⲉⲩⲁⲅⲅⲉⲗⲓⲟⲛ ⲛⲛⲟⲩⲃ ⲙⲡⲉⲛϣⲏⲣⲉ ⲓⲱϩⲁⲛⲛⲏⲥ ·
ⲟⲩⲙⲟⲛⲟⲛ ϫⲉⲥϩⲁⲓϥ ⲙⲙⲁⲧⲉ ⲁⲗⲗⲁ ⲕⲟⲥⲙⲉⲓ ⲙⲙⲟϥ ⲕⲁⲗⲱⲥ ϩⲛϩⲉⲛⲱⲛⲉ ⲙⲙⲉ · ⲉⲛⲁϣⲉⲥⲟⲩⲛⲧⲟⲩ ·
ϩⲛⲧⲉⲩⲛⲟⲩ ⲉⲧⲙⲙⲁⲩ ⲁϥⲟⲩⲉϩⲥⲁϩⲛⲉ ⲛϭⲓⲡⲉϥⲉⲓⲱⲧ ·
ⲁϥⲉⲓⲛⲉ ⲛⲁϥ ⲛϯⲟⲩ ⲛϣⲉ ⲛϩⲟⲗⲟⲕⲟⲧⲧⲓⲛⲟⲥ ⲙⲛϩⲉⲛⲱⲛⲉ ⲙⲙⲉ · ⲉⲩⲧⲁⲓⲏⲩ ⲁϥⲧⲁⲁⲩ ⲛⲟⲩⲥⲁϩ · ⲛϩⲁⲩⲛⲟⲩⲃ ·
ⲁϥⲧⲁⲙⲓⲟ ⲛⲁϥ ⲛⲧⲕⲟⲥⲙⲏⲥⲓⲥ ⲛⲟⲩⲉⲩⲁⲅⲅⲉⲗⲓⲟⲛ ⲛⲧⲁⲩⲥⲁϩϥ ·
ⲁⲩⲱ ⲁⲡⲉϥⲉⲓⲱⲧ ϫⲓⲧϥ ⲁϥⲧⲁⲁϥ ⲛⲓⲱϩⲁⲛⲛⲏⲥ ⲡⲉϥϣⲏⲣⲉ ·
ⲁϥϫⲓⲧϥ ϫⲉⲛϭⲓⲓⲱϩⲁⲛⲛⲏⲥ ⲁϥⲣⲁϣⲉ ⲉϩⲣⲁⲓ ⲉϫⲱϥ ·
ⲁⲩⲱ ⲛϥϫⲓⲥⲃⲱ ϩⲣⲁⲓ ⲛϩⲏⲧϥ ϩⲛⲟⲩⲛⲟϭ ⲛⲙⲕⲁϩ ⲛϩⲏⲧ ·
ⲁⲩⲱ ⲛϥϭⲱϣⲧ ⲉⲃⲟⲗ ϩⲏⲧϥ ⲙⲡⲥⲟⲛ ⲙⲙⲟⲛⲁⲭⲟⲥ ϣⲁⲛⲧϥⲉⲓ ⲛϥⲃⲱⲕ ⲛⲙⲙⲁϥ ⁛—
ⲛⲧⲉⲣϥⲛⲁⲩ ⲇⲉ ⲛϭⲓⲓⲱϩⲁⲛⲛⲏⲥ ⲉⲡⲥⲟⲛ ⲡⲙⲟⲛⲁⲭⲟⲥ ⲁϥⲣⲁϣⲉ ⲉⲙⲁⲧⲉ ⲁⲩⲱ ⲁϥⲧⲉⲗⲏⲗ ⲁϥⲁⲥⲡⲁⲍⲉ ⲙⲙⲟϥ · ⲉϥϣⲟⲟⲡ ϩⲛⲟⲩⲛⲟϭ ⲛⲣⲁϣⲉ ·
ⲡⲉϫⲁϥ ⲛⲁϥ ϫⲉⲡⲁϫⲟⲉⲓⲥ ⲛⲉⲓⲱⲧ ϯⲥⲟⲟⲩⲛ ⲉⲡⲟⲩⲱϣ ⲛⲛⲁⲉⲓⲟⲧⲉ · ⲙⲛⲡⲉⲩⲙⲉ ⲉϩⲟⲩⲛ ⲉⲣⲟⲓ ·
ⲙⲁⲗⲓⲥⲧⲁ ⲧⲁⲙⲁⲁⲩ ⲛϩⲟⲩⲟ ⲉϣⲱⲡⲉ ⲉⲥϣⲁⲛⲥⲱⲧⲙ ⲉϩⲱⲃ ⲛϯⲙⲓⲛⲉ ⲉϩⲟⲩⲛ ⲉⲣⲟⲓ · ϣⲁⲣⲉⲛⲉⲥⲣⲙⲉⲓⲟⲟⲩⲉ ϯϩⲓⲥⲉ ⲛⲁⲓ ⲉⲡⲉϩⲟⲩⲟ ·
ⲁⲗⲗⲁ ϯⲥⲟⲡⲥⲡ ⲙⲙⲟⲕ ⲙⲁⲣⲛϩⲉ ⲉⲧϩⲉ ⲛⲧⲛⲃⲱⲕ ⲛⲁⲛ ⲛϫⲓⲟⲩⲉ ·
ⲁⲩⲱ ⲙⲡⲣⲧⲣⲉⲗⲁⲁⲩ ⲉⲓⲙⲉ · ⲉⲡⲉⲛϫⲱⲕ ·
ⲡⲉϫⲉⲡⲙⲟⲛⲁⲭⲟⲥ ⲛⲁϥ ϫⲉⲛⲧϩⲉ ⲉⲧⲣⲁⲛⲁⲕ ϯⲛⲁⲁⲥ ⲛⲙⲙⲁⲕ ·
ⲁϥⲧⲱⲟⲩⲛ ⲇⲉ ⲛϭⲓⲓⲱϩⲁⲛⲛⲏⲥ ⲙⲛⲡⲙⲟⲛⲁⲭⲟⲥ ·
ⲁⲩⲃⲱⲕ ⲛⲁⲩ ⲛϫⲓⲟⲩⲉ ·
ⲁⲩⲉⲓ ⲇⲉ ⲉϫⲛⲧϩⲁⲗⲗⲁⲥⲁ · ⲉⲩϣⲓⲛⲉ ⲛⲥⲁⲟⲩϫⲟⲓ ⲉⲧⲣⲉⲩⲁⲗⲉ
ⲧⲟⲧⲉ ⲡⲉϫⲉⲓⲱϩⲁⲛⲛⲏⲥ ⲛⲁϥ ϫⲉϯⲛⲁⲧⲁⲁⲩ ⲛⲁⲕ ·
ⲛⲧⲉⲣⲓⲱϩⲁⲛⲛⲏⲥ
ⲡⲉϫⲁϥ ⲛⲁϥ ϫⲉⲡⲁⲉⲓⲱⲧ
ⲧⲟⲧⲉ ⲁϥⲃⲱⲕ ⲉϩⲟⲩⲛ
ⲡⲉϫⲁϥ ⲛⲁⲥ ϫⲉϯⲥⲟⲡⲥⲡ
ⲕⲉⲟⲩⲁ
ⲛⲧⲟⲥ ⲇⲉ ⲡⲉϫⲁⲥ ⲛⲁϥ ϫⲉϩⲱⲃ ⲛⲓⲙ ⲉⲧⲕⲟⲩⲁϣϥ
ⲡⲉϫⲉⲓⲱϩⲁⲛⲛⲏⲥ ⲛⲧⲉϥⲙⲁⲁⲩ
ⲁⲛⲟⲕ
ⲁⲩⲱ ⲙⲡϣⲓⲡⲉ
ⲡⲉϫⲉⲧⲉϥⲙⲁⲁⲩ ⲛⲁϥ · ϫⲉⲡⲉⲧⲉⲕⲟⲩⲁϣϥ
ⲉⲣϣⲁⲛⲡⲉⲕⲉⲓⲱⲧ
ⲛⲧⲟϥ ⲇⲉ ⲁϥⲟⲩⲱϣⲃ ·
ⲁⲩⲱ ⲁⲩⲧⲉϣⲡϩⲙϩⲁⲗ ⲉⲣⲟϥ ·
ⲛⲧⲉⲣϥϫⲓ ⲛⲛⲛⲟⲩⲃ
ⲁⲣⲓⲧⲁⲅⲁⲡⲏ ⲛⲅⲕⲁⲁϥ ϩⲁϩⲧⲏⲕ
ⲧⲟⲧⲉ ⲁϥⲉⲓⲙⲉ
ⲁⲗⲗⲁ ⲛⲧⲁϥⲟⲩⲱϣ ⲉⲡⲟⲟⲛϥ
ⲓⲱϩⲁⲛⲛⲏⲥ ⲇⲉ ⲁϥϫⲓ
ⲡⲉϫⲁϥ ⲛⲁϥ ϫⲉϯⲥⲟⲡⲥⲡ ⲙⲙⲟⲕ
ⲡⲛⲉⲉϥ ⲇⲉ ⲛⲧⲉⲣϥⲥⲱⲧⲙ ⲉⲛⲁⲓ ϫⲉⲉϥⲟⲩⲱϣ ⲉⲃⲱⲕ ⲛⲁϥ ⲛϫⲓⲟⲩⲉ · ⲡⲉϫⲁϥ ⲛⲁϥ ⲛϭⲓⲡⲛⲉⲉϥ ϫⲉⲁⲓⲟⲩⲱ ⲉⲓⲥⲟⲃⲧⲉ ⲙⲡⲁϫⲟⲉⲓ · ⲁⲩⲱ ⲁⲓⲟⲩⲱ ⲉⲓϫⲱ ⲙⲙⲟⲥ ⲛⲁⲕ ⲛⲕⲉⲥⲟⲡ ϫⲉⲧϩⲏⲙⲉ ⲙⲡⲁϫⲟⲉⲓ ⲟⲩⲛⲟϭ ⲧⲉ ·
ⲁⲗⲗⲁ ⲉϣⲱⲡⲉ ϣⲁⲕϭⲱ ⲙⲡⲉⲓⲙⲁ · ϣⲁⲛⲧⲁⲧⲁⲗⲉⲡⲁⲩⲉⲓⲛ ⲉⲡϫⲟⲉⲓ ϣⲁⲓⲧⲁⲗⲟⲧⲛ ·
ⲡⲉϫⲉⲓⲱϩⲁⲛⲛⲏⲥ ϫⲉⲁⲓⲟⲩⲱ ⲉⲓϫⲱ ⲙⲙⲟⲥ ⲛⲁⲕ ϫⲉϣⲁⲓϯⲧϩⲏⲙⲉ ⲛⲁⲕ ⲕⲁⲧⲁⲧϩⲉ ⲛⲧⲁⲕϫⲟⲟⲥ ·
ⲛⲧⲉⲩⲛⲟⲩ ⲇⲉ ⲁϥⲉⲓⲛⲉ ⲉⲃⲟⲗ ⲙⲡϣⲉ ⲛϩⲟⲗⲟⲕⲟⲧⲧⲓⲛⲟⲥ ⲛⲧⲟⲟⲧϥ ⲉϥⲣⲁϣⲉ ⲉⲙⲁⲧⲉ ·
ⲁϥⲧⲁⲁϥ ⲛⲁϥ ⲉϥϫⲱ ⲙⲙⲟⲥ · ϫⲉ
ⲡⲛⲉⲉϥ ⲇⲉ ⲙⲡϫⲟⲉⲓ ⲛⲧⲉⲣϥⲥⲱⲧⲙ ⲉⲛⲁⲓ · ⲁϥϫⲓ ⲙⲡϣⲉ ⲛϩⲟⲗⲟⲕⲟⲧⲧⲓⲛⲟⲥ ⲛⲧⲟⲟⲧϥ ⲉϥⲣⲁϣⲉ ⲉⲙⲁⲧⲉ ·
ⲡⲉϫⲁϥ ⲛⲓⲱϩⲁⲛⲛⲏⲥ · ϫⲉⲃⲱⲕ ⲁⲛⲓⲡⲉⲕϣⲃⲏⲣ ⲛⲅⲉⲓ ·
ⲉϣⲱⲡⲉ ⲡⲟⲩⲱϣ ⲙⲡⲛⲟⲩⲧⲉ ⲡⲉ ϯⲛⲁϥⲓ ⲙⲡⲉⲧⲛⲣⲟⲟⲩϣ ⲕⲁⲗⲱⲥ ·
ⲁϥⲕⲟⲧϥ ⲛϭⲓⲓⲱϩⲁⲛⲛⲏⲥ ·
ⲁϥⲧⲁⲙⲉⲡⲥⲟⲛ ⲙⲙⲟⲛⲁⲭⲟⲥ ⲉϩⲱⲃ ⲛⲓⲙ ⲛⲧⲁϥϣⲱⲡⲉ ⲙⲙⲟϥ ·
ⲙⲛⲛⲥⲁⲕⲉϩⲟⲟⲩ ⲇⲉ ⲥⲛⲁⲩ ⲡⲉϫⲉⲓⲱϩⲁⲛⲛⲏⲥ ⲙⲡⲙⲟⲛⲁⲭⲟⲥ · ϫⲉⲧⲱⲟⲩⲛ ⲛⲧⲛⲃⲱⲕ ⲉϫⲛⲧϩⲁⲗⲗⲁⲥⲁ · ⲉⲡⲉⲓⲇⲏ ⲡⲁⲓ ⲡⲉ ⲡⲉϩⲟⲟⲩ ⲉⲧⲓⲛⲁⲥⲃⲧⲉⲡⲁⲣⲓⲥⲧⲟⲛ ⲉⲛⲁϣⲃⲏⲣ ·
ⲉⲓⲟⲩⲱϣ ⲅⲁⲣ ⲉⲕⲱⲧⲉ ⲛⲥⲁⲟⲩϣⲏⲙ ⲛⲧⲃⲧ ⲛⲁⲩ ·
ⲁⲩⲉⲓ ⲇⲉ ⲉϫⲛⲧϩⲁⲗⲗⲁⲥⲁ ϩⲙⲡⲟⲩⲱϣ ⲙⲡⲛⲟⲩⲧⲉ ·
ⲁϥⲉⲓ ⲛϭⲓⲟⲩⲧⲏⲩ ⲉⲛⲁⲛⲟⲩϥ ·
ⲁϥⲃⲱⲕ ⲛϭⲓⲡⲛⲉⲉϥ
ⲁϥϩⲙⲟⲟⲥ ⲁϥϫⲱⲣⲙ ⲟⲩⲃⲉⲓⲱⲁⲛⲛⲏⲥ ⲙⲛⲡⲕⲉⲙⲟⲛⲁⲭⲟⲥ
ⲉⲛⲉⲩϣⲧⲣⲧⲱⲣ
ⲙⲡⲟⲩϭⲛⲧϩⲉ ·
ⲓⲱϩⲁⲛⲛⲏⲥ ⲇⲉ ⲡⲉϫⲁϥ ⲙⲡϩⲙϩⲁⲗ
ⲉⲓⲥϩⲏⲏⲧⲉ ϯϭⲱϣⲧ ⲉⲃⲟⲗ ϩⲏⲧⲕ ·
ⲁϥⲃⲱⲕ ⲇⲉ ⲛϭⲓⲡϩⲙϩⲁⲗ
ⲛⲧⲟⲟⲩ ⲇⲉ ϩⲱⲟⲩ ⲁⲩⲧⲁⲗⲟⲟⲩ ⲛⲧⲉⲩⲛⲟⲩ ⲁⲩϭⲉⲩⲡϫⲟⲉⲓ ⲉⲃⲟⲗ
ⲁⲩⲉⲓ ⲉⲧⲙⲟⲛⲏ ϩⲙⲡⲟⲩⲱϣ ⲙⲡⲛⲟⲩⲧⲉ ·
ⲁϥⲕⲧⲟϥ ⲇⲉ ⲛϭⲓⲡϩⲙϩⲁⲗ ⲉϫⲛⲧϩⲁⲗⲗⲁⲥⲁ ⲙⲡⲉϥϩⲉ ⲉⲣⲟⲟⲩ
ⲁϥϣⲧⲟⲣⲧⲣ ⲉⲙⲁⲧⲉ ϩⲙⲡⲉϥϩⲏⲧ ϫⲉⲁⲣⲁ ⲧⲁⲡⲱⲧ ⲛⲧⲁⲧⲙⲧⲁⲙⲉⲡⲁϫⲟⲉⲓⲥ
ⲉⲓⲧⲁ ⲡⲉϫⲁϥ ⲟⲛ ϫⲉⲉⲓⲣϩⲟⲧⲉ ⲙⲏⲡⲟⲧⲉ ⲛⲥⲉⲕⲱⲧⲉ ⲛⲥⲱⲓ
ⲛⲧⲉⲣⲉⲥⲥⲱⲧⲙ ⲇⲉ ⲉⲛⲁⲓ ⲛϭⲓⲧⲉϥⲙⲁⲁⲩ ⲁⲥⲡⲱϩ ⲛⲛⲉⲥϩⲟⲓⲧⲉ ·
ⲁⲩⲱ ⲁⲥⲧⲁⲗⲉⲉⲓⲁⲧⲛ ⲉϫⲛⲧⲉⲥⲁⲡⲉ ·
ⲁⲥⲣⲓⲙⲉ ϩⲛⲟⲩⲛⲟϭ ⲛⲣⲓⲙⲉ · ⲉⲥϫⲱ ⲙⲙⲟⲥ ϫⲉⲟⲩⲟⲉⲓ ⲛⲁⲓ ⲡⲁⲙⲉⲣⲓⲧ ⲛϣⲏⲣⲉ ⲓⲱϩⲁⲛⲛⲏⲥ ·
ⲟⲩ ⲡⲉⲛⲧⲁϥϣⲱⲡⲉ ⲙⲙⲟⲕ ⲡⲁϣⲏⲣⲉ ⲧϩⲟⲗϭ ⲟⲩⲟⲓ ⲛⲁⲓ ⲡⲁϣⲏⲣⲉ ϫⲉⲁⲩϣⲟⲛⲧ ⲉⲡⲉⲕϩⲟ ⲱ ⲓⲱϩⲁⲛⲛⲏⲥ ⲡⲁϣⲏⲣⲉ ⲙⲙⲉⲣⲓⲧ ·
ⲟⲩⲟⲓ ⲛⲁⲓ
ⲛⲓⲙ ⲡⲉ ⲛⲧⲁϥϥⲓ ⲙⲡⲁϩⲏⲃⲥ ⲛϩⲏⲧ ·
ⲛϯⲥⲟⲟⲩⲛ
ⲟⲩⲟⲓ ⲛⲁⲓ
ⲛⲓⲙ ⲡⲉ ⲛⲧⲁϥϥⲓ ⲙⲡⲁⲙⲉⲣⲓⲧ ⲛϣⲏⲣⲉ
ⲱ ⲓⲱϩⲁⲛⲛⲏⲥ ⲡⲁϣⲏⲣⲉ ⲙⲙⲉⲣⲓⲧ ·
ⲱ ⲡⲟⲩⲟⲉⲓⲛ ⲛⲛⲁⲃⲁⲗ ·
ⲁⲓϫⲟⲟⲩⲕ ⲉⲧⲃⲉⲟⲩⲥⲟⲫⲓⲁ · ⲙⲡⲉⲓϩⲉ ⲉⲡⲧⲱϣ ⲛⲧⲁϥϣⲱⲡⲉ ⲙⲙⲟⲕ
ⲟⲩⲟⲓ ⲛⲁⲓ ⲡⲁϣⲏⲣⲉ ⲉⲧϩⲟⲗϭ ⲛⲛⲁϩⲣⲛⲟⲩⲟⲛ ⲛⲓⲙ ·
ⲟⲩⲟⲓ ⲛⲁⲓ ⲡⲁϣⲏⲣⲉ ⲉⲧϩⲟⲗϭ ⲡⲁⲡⲉⲓϩⲟ ⲉⲧⲙⲉϩ ⲛⲣⲁϣⲉ ⲛⲓⲙ ·
ⲟⲩⲟⲓ ⲛⲁⲓ ⲡⲁⲧⲧϩⲓⲕⲱⲛ ⲛⲛⲁⲅⲅⲉⲗⲟⲥ ·
ⲟⲩⲟⲓ ⲛⲁⲓ ⲱ ⲡⲉⲧⲓⲛⲁⲁⲁϥ
ⲛⲧⲉⲓϩⲉ ⲇⲉ ⲟⲛ ⲡⲉϥⲕⲉⲉⲓⲱⲧ
ⲛϯⲥⲟⲟⲩⲛ
ⲛⲧⲉⲣⲟⲩϫⲱⲕ ⲉⲃⲟⲗ ⲛϭⲓⲡⲥⲁϣϥ ⲛϩⲟⲟⲩ ⲛϩⲏⲃⲉ · ⲉⲣⲉⲧⲡⲟⲗⲓⲥ ⲧⲏⲣⲥ ⲣϩⲏⲃⲉ ⲛⲙⲙⲁⲩ ·
ⲧⲟⲧⲉ ⲡⲉϥⲉⲓⲱⲧ ⲁϥⲧⲱⲟⲩⲛ ⲁϥⲃⲱⲕ ⲉϩⲟⲩⲛ ⲉⲡⲡⲁⲗⲗⲁϯⲟⲛ ⲁϥⲧⲁⲙⲉⲡⲣⲣⲟ ⲉϩⲱⲃ ⲛⲓⲙ ⲛⲧⲁⲩϣⲱⲡⲉ ·
ⲁⲩⲱ ⲁϥⲡⲁⲣⲁⲕⲁⲗⲉⲓ ⲙⲙⲟϥ ⲉⲧⲣⲉϥⲧⲛⲛⲟⲟⲩ ⲛⲟⲩⲕⲉⲗⲉⲩⲥⲓⲥ ⲉⲃⲟⲗ ϩⲙⲙⲁ ⲛⲓⲙ ⲛⲧⲉⲧⲉϥⲙⲛⲧⲣⲣⲟ ϫⲉⲕⲁⲥ ⲉⲩⲉϣⲓⲛⲉ ⲉⲧⲃⲏⲏⲧϥ ⲙⲉϣⲁⲕ ⲛⲥⲉϩⲉ ⲉⲣⲟϥ ·
ⲛⲉϥⲉⲓⲟⲧⲉ ⲇⲉ ⲛⲧⲉⲣⲟⲩϩⲓⲥⲉ ⲉⲩⲕⲱⲧⲉ ⲛⲥⲱϥ ⲙⲡⲟⲩϩⲉ ⲉⲣⲟϥ ⲁⲩϯⲉⲟⲟⲩ ⲙⲡⲛⲟⲩⲧⲉ ·
ⲓⲱϩⲁⲛⲛⲏⲥ ⲇⲉ ⲁϥⲉⲓ ⲡⲙⲟⲛⲁⲥⲧⲏⲣⲓⲟⲛ ⲛⲧⲟϥ ⲙⲛⲡⲕⲉⲙⲟⲛⲁⲭⲟⲥ ⲉⲧⲙⲟⲟϣⲉ ⲛⲙⲙⲁϥ ·
ⲁϥϥⲓ ⲙⲡⲉⲩⲁⲅⲅⲉⲗⲓⲟⲛ ⲛⲛⲟⲩⲃ ⲛⲙⲙⲁϥ ⲡⲁⲓ ⲛⲧⲁⲛⲉϥⲉⲓⲟⲧⲉ ⲥⲙⲛⲧϥ ⲛⲁϥ ·
ⲁϥⲧⲁⲙⲉⲡⲣⲟⲉⲓⲥⲧⲟⲥ ⲉϩⲱⲃ ⲛⲓⲙ · ⲛⲧⲁϥϣⲱⲡⲉ ⲙⲡϣⲏⲣⲉ ϣⲏⲙ ⲓⲱϩⲁⲛⲛⲏⲥ · ⲙⲛⲧⲉϥⲛⲟϭ ⲙⲡⲓⲥⲧⲓⲥ ⲉϩⲟⲩⲛ ⲉⲡⲛⲟⲩⲧⲉ ·
ⲡⲁⲣⲭⲓⲙⲁⲛⲇⲣⲓⲧⲏⲥ ⲇⲉ ⲡⲉϫⲁϥ ⲙⲡϣⲏⲣⲉ ϣⲏⲙ ϫⲉⲡⲁϣⲏⲣⲉ ⲉⲓⲥϩⲏⲏⲧⲉ ϯⲛⲁⲩ ⲉⲣⲟⲕ ϫⲉⲛⲧⲕⲟⲩⲕⲟⲩⲓ ϩⲛⲧⲉⲕϭⲟⲧ ⲁⲩⲱ ⲛⲥⲁⲓⲉ ⲉⲙⲁⲧⲉ ϩⲛⲛⲉⲕϩⲃⲏⲩⲉ :—
ⲗⲟⲓⲡⲟⲛ ⲡⲁϣⲏⲣⲉ ⲟⲩⲟⲛ ⲛⲓⲙ ⲉⲧⲟⲩⲱϣ ⲉⲁⲡⲟⲧⲁⲥⲥⲉ ⲙⲡⲉⲓⲕⲟⲥⲙⲟⲥ ⲉⲩⲟ ⲛⲧⲉⲕϭⲟⲧ ϣⲁⲩⲣϩⲙⲉ ⲛϩⲟⲟⲩ · ⲉⲩϩⲩⲡⲟⲙⲉⲓⲛⲉ ⲙⲛⲛⲥⲱⲥ ϣⲁⲩϣⲃⲡϥⲱ ⲛⲧⲉⲩⲁⲡⲉ · ⲛⲥⲉϯⲥⲭⲏⲙⲁ ⲉϫⲱⲟⲩ ·
ⲡⲉϫⲉⲓⲱϩⲁⲛⲛⲏⲥ ⲛⲁϥ ϫⲉϯⲧⲁⲣⲕⲟ ⲙⲙⲟⲕ ⲡⲁⲉⲓⲱⲧ ⲉⲧⲟⲩⲁⲁⲃ ⲛⲧⲉⲧⲣⲓⲁⲥ ⲉⲧⲟⲩⲁⲁⲃ ⲛϩⲟⲙⲟⲟⲩⲥⲓⲟⲛ ⲙⲛⲛⲉϣⲗⲏⲗ ⲙⲡⲙⲟⲛⲁⲥⲧⲏⲣⲓⲟⲛ ⲉⲕⲉϣⲃϫⲱⲓ ⲙⲡϩⲟⲟⲩ · ⲉⲡⲉⲓⲇⲏ ⲡⲛⲟⲩⲧⲉ ⲡⲉⲧⲥⲟⲟⲩⲛ ϫⲉⲡⲁϩⲏⲧ ⲙⲟⲕϩ ⲉϩⲟⲩⲛ ⲉⲧⲙⲛⲧⲙⲟⲛⲁⲭⲟⲥ ⲙⲛⲡⲉⲥⲭⲏⲙⲁ ⲛⲁⲅⲅⲉⲗⲓⲕⲟⲛ ·
ⲡⲁⲣⲭⲓⲙⲁⲛⲇⲣⲓⲧⲏⲥ ⲇⲉ ⲁϥⲡⲉⲓⲑⲉ ⲛⲧⲉⲩⲛⲟⲩ ⲉⲧⲣⲉϥϣⲗⲏⲗ ⲉϫⲱϥ ⲁⲩⲱ ⲁϥϯ ⲉϫⲱϥ ⲙⲡⲉⲥⲭⲏⲙⲁ ⲛⲁⲅⲅⲉⲗⲓⲕⲟⲛ ·
ⲛⲧⲟϥ ⲇⲉ ⲁⲡⲉϥϩⲏⲧ ⲟⲩⲛⲟϥ ⲉⲣⲟϥ ⲉⲙⲁⲧⲉ · ⲁⲩⲱ ⲛϥⲧⲱⲃϩ ⲙⲡⲛⲟⲩⲧⲉ ⲙⲡⲉϩⲟⲟⲩ ⲙⲛⲧⲉⲩϣⲏ ϩⲛⲟⲩⲛⲟϭ ⲛϫⲱⲗⲕ ⲉⲃⲟⲗ ϩⲱⲥⲧⲉ ⲛⲉϥϣⲗⲏⲗ ⲙⲛⲛⲉϥⲡⲟⲗⲓⲧⲉⲓⲁ · ⲙⲛⲛⲉϥⲁⲥⲕⲏⲥⲓⲥ · ⲛⲥⲉⲣⲛⲟϭ
ⲕⲁⲓ ⲅⲁⲣ ⲁϥⲣϩⲉⲛⲛⲟϭ ⲙⲡⲟⲗⲓⲧⲉⲓⲁ ⲙⲛϩⲉⲛⲁⲥⲕⲏⲥⲓⲥ ⲉⲛⲁϣⲱⲟⲩ ·
ⲁϥⲛⲁⲩ ⲇⲉ ⲉⲣⲟϥ ⲛϭⲓⲡⲁⲣⲭⲏⲙⲁⲛⲧⲣⲓⲧⲏⲥ ⲁϥⲣϣⲡⲏⲣⲉ ⲉⲙⲁⲧⲉ ·
ⲡⲉϫⲉⲡⲁⲣⲭⲓⲙⲁⲛⲇⲣⲓⲧⲏⲥ ⲛⲁϥ ϫⲉⲡⲁϣⲏⲣⲉ ⲛⲧⲕⲟⲩϣⲏⲣⲉ ϣⲏⲙ · ⲁⲩⲱ ⲉⲓⲥϩⲏⲏⲧⲉ ϯⲛⲁⲩ ⲉⲣⲟⲕ ⲉⲕⲉⲓⲣⲉ ⲛϩⲉⲛⲛⲟϭ ⲛⲁⲥⲕⲏⲥⲓⲥ ⲉⲛⲁϣⲱⲟⲩ ⲉⲕⲙⲟⲩⲟⲩⲧ ⲙⲡⲉⲕⲥⲱⲙⲁ ⲙⲙⲓⲛⲙⲙⲟⲕ ϩⲱⲥⲧⲉ ⲛⲅⲧⲙⲉϣⲁϩⲉⲣⲁⲧⲕ ⲉⲡⲉϣⲗⲏⲗ · ⲙⲛⲧⲛⲏⲥⲧⲉⲓⲁ ·
ⲕⲁⲓ ⲅⲁⲣ ⲡⲣⲱϣⲉ ⲛⲉⲅⲕⲣⲁⲧⲉⲓⲁ ϣⲁⲩⲣⲡⲣⲱⲙⲉ ⲛϭⲱⲃ ⲉⲡⲉϩⲟⲩⲟ ·
ⲛⲧⲟϥ ⲇⲉ ⲓⲱϩⲁⲛⲛⲏⲥ ⲙⲡⲉϥⲕⲁⲧⲟⲟⲧϥ ⲉⲃⲟⲗ ϩⲛⲙⲡⲟⲗⲓⲧⲉⲓⲁ · ⲉⲛⲉϥⲉⲓⲣⲉ ⲙⲙⲟⲟⲩ
▢ ⲁⲓⲧⲱⲟⲩⲛ ⲇⲉ ⲁⲓⲟⲩⲁϩⲧ ⲛⲥⲱϥ ⲁⲓⲧⲱⲟⲩⲛ ⲁⲓⲟⲩⲁϩⲧ ⲛⲥⲱϥ
ⲁⲓⲙⲟⲟϣⲉ ϩⲙⲡⲡⲁⲣⲁⲇⲓⲥⲟⲥ ⲁⲓϭⲱϣⲧ ⲁⲓⲛⲁⲩ ⲉⲡϣⲏⲛ ⲉⲧϩⲛⲧⲙⲏⲏⲧⲉ ⲙⲡⲡⲁⲣⲁⲇⲉⲓⲥⲟⲥ
ⲉϥⲟ ⲛⲁⲧⲕⲁⲣⲡⲟⲥ ⲉϥⲣⲏⲧ ⲛⲥⲟⲩⲣⲉ ⲉⲣⲉⲡϣⲏⲛ ϣⲟⲕϩ ⲉⲡⲉⲥⲏⲧ
ⲁⲓⲟⲩⲱϣⲃ ⲡⲉϫⲁⲓ ⲙⲡⲉⲭⲉⲓⲣⲟⲩⲃⲉⲓⲛ ϫⲉⲙⲁⲧⲁⲙⲟⲓ
ⲁⲩⲱ
ⲡⲉϫⲁϥ ⲛⲁⲓ ϫⲉⲡⲁⲓ ⲡⲉ ⲡϣⲏⲛ ⲛⲧⲁⲁⲇⲁⲙ
ⲡⲉϫⲁⲓ
ⲛⲧⲁϥϩⲉ ⲉⲟⲩⲟⲛ ⲧⲱⲛ
ⲡⲉϫⲁϥ ⲛⲁⲓ ϫⲉⲟⲩⲥⲙⲟⲧ ⲛⲕⲁⲣⲡⲟⲥ ⲡⲉⲛⲧⲁϥϣⲱⲡⲉ
ⲡⲉϫⲁⲓ ⲛⲁϥ
ⲡⲉϫⲁϥ ⲛⲁⲓ ϫⲉⲟⲩⲥⲙⲟⲧ
ⲡⲉϫⲁⲓ ⲙⲡⲉⲭⲉⲓⲣⲟⲩⲃⲉⲓⲛ
ⲡⲉϫⲁϥ ⲛⲁⲓ ϫⲉⲡⲁⲓ ⲡⲉ ⲡⲧⲱϣ ⲛⲧⲁⲡⲛⲟⲩⲧⲉ ⲧⲁⲁϥ ⲉⲣⲟϥ ϫⲓⲛⲛϣⲟⲣⲡ ·
▢ ⲉⲛϩⲟⲥⲟⲛ ⲇⲉ ⲉⲓⲣϣⲡⲏⲣⲉ ⲁⲓⲛⲁⲩ ⲉⲁⲇⲁⲙ ·
ⲉⲁϥⲉⲓ
ⲁϥⲡⲱⲣϣ ⲉⲃⲟⲗ
▢ ⲡⲉϫⲉⲡⲉⲭⲉⲓⲣⲟⲩⲃⲉⲓⲛ ⲛⲁⲓ ϫⲉⲟⲩⲛϫⲟⲩⲧⲁϥⲧⲉ ⲛⲁⲅⲅⲉⲗⲟⲥ ⲧⲏϣ ⲉⲡⲡⲁⲣⲁⲇⲓⲥⲟⲥ ⲙⲙⲏⲛⲉ ·
ϣⲁⲣⲉⲙⲛⲧⲥⲛⲟⲟⲩⲥ ⲃⲱⲕ ⲉϩⲟⲩⲛ ⲙⲙⲏⲛⲉ ⲛⲥⲉⲟⲩⲱϣⲧ ⲙⲡⲛⲟⲩⲧⲉ ·
ⲙⲡⲛⲁⲩ ⲇⲉ ⲛⲧⲁⲡⲇⲓⲁⲃⲟⲗⲟⲥ ⲃⲱⲕ ⲉϩⲟⲩⲛ ⲉⲡⲡⲁⲣⲁⲇⲓⲥⲟⲥ ⲁϥⲣϩⲁⲗ ⲛⲁⲇⲁⲙ ⲛⲉ ⲙⲛⲗⲁⲁⲩ ⲛⲁⲅⲅⲉⲗⲟⲥ ϩⲙⲡⲡⲁⲣⲁⲇⲓⲥⲟⲥ ⁛—
ⲁⲗⲗⲁ ⲁⲩⲥⲩⲛⲭⲱⲣⲏⲥⲓⲥ ϣⲱⲡⲉ ϣⲁⲛⲧⲉⲁⲇⲁⲙ ⲟⲩⲱⲙ ⲉⲃⲟⲗ ϩⲙⲡϣⲏⲛ ·
ⲡⲉϫⲁⲓ ⲛⲁϥ ϫⲉⲉϣϫⲉ ⲡⲉⲓⲧⲱϣ ⲟⲩ ⲉⲃⲟⲗ ϩⲓⲧⲙⲡⲛⲟⲩⲧⲉ ⲉⲓⲉ ⲙⲛⲛⲟⲃⲉ ⲉⲁⲇⲁⲙ ⲡⲉϫⲁϥ ϫⲉⲙⲙⲟⲛ ⲉⲛⲉⲛⲧⲁⲁⲇⲁⲙ ϩⲣⲟϣ ⲛϩⲏⲧ ⲛⲟⲩⲕⲟⲩⲓ ⲛⲉⲣⲉⲡⲛⲟⲩⲧⲉ ⲛⲁϫⲟⲟⲥ ⲛⲁϥ ⲡⲉ ϫⲉⲟⲩⲱⲙ ⲛⲁⲕ ⲉⲃⲟⲗ ϩⲙⲡϣⲏⲛ ·
ⲁⲡⲛⲟⲩⲧⲉ ϥⲓ ⲙⲙⲁⲩ ⲛⲧⲇⲓⲕⲁⲓⲟⲥⲩⲛⲏ ⲉⲧⲧⲟ ϩⲓⲱⲱⲕ ⲁϥⲛⲟϫϥ ⲉⲃⲟⲗ ϩⲙⲡⲡⲁⲣⲁⲇⲓⲥⲟⲥ ϫⲉⲕⲁⲥ ⲉⲣⲉⲛⲉⲛⲧⲁϥϫⲟⲟⲩ ϫⲱⲕ ⲉⲃⲟⲗ ⲛϥϫⲟⲟⲩ ⲙⲡⲉϥϣⲏⲣⲉ ⲉⲡⲕⲟⲥⲙⲟⲥ ·
▢ ⲡⲉϫⲁⲓ ⲛⲁϥ ϫⲉⲡⲁϫⲟⲉⲓⲥ ⲁϣ ⲧⲉ ⲧⲇⲓⲕⲁⲓⲟⲥⲩⲛⲏ ⲉⲧϭⲟⲟⲗⲉ ⲙⲙⲟϥ ⲛⲧⲁⲩϥⲓⲧⲥ ⲛⲧⲟⲟⲧϥ ·
ⲡⲉϫⲁϥ ⲛⲁⲓ ϫⲉϩⲙⲡⲉϩⲟⲟⲩ ⲛⲧⲁⲡⲛⲟⲩⲧⲉ ⲧⲁⲙⲓⲟ ⲛⲁⲇⲁⲙ ⲉϥⲟ ⲙⲙⲛⲧⲥⲛⲟⲟⲩⲥ ⲙⲙⲁϩⲉ ⲛϣⲓⲏ ·
ⲁⲩⲱ ⲥⲟⲟⲩ ⲙⲙⲁϩⲉ ⲛⲟⲩⲱⲥϣ
▢ ⲡⲁⲗⲓⲛ ⲟⲛ ϯⲥⲱⲧⲙ ϫⲉⲁⲡⲛⲟⲩⲧⲉ ⲉⲓⲛⲉ ⲛⲟⲩϩⲓⲛⲏⲃ ⲉϫⲛⲁⲇⲁⲙ ⲁϥⲱⲃϣ ⲁϥϫⲓ ⲛⲟⲩⲉⲓⲛⲉ ⲛⲛⲉϥⲃⲏⲧⲥⲡⲓⲣ ·
ⲁϥⲧⲁⲙⲓⲟⲥ ⲉⲩⲥϩⲓⲙⲉ ⲁϥⲙⲉϩⲧⲃⲏⲧⲥⲡⲓⲣ ⲛⲥⲁⲣⲝ ⲉⲡⲉⲥⲙⲁ ·
ⲟⲩⲕ ⲟⲩⲛ ⲡⲇⲓⲙⲓⲟⲩⲣⲅⲟⲥ ⲁϥⲧⲁⲙⲓⲉⲥⲛⲁⲩ ⲛⲥⲱⲙⲁ ·
ⲉⲩⲟ ⲛⲟⲩⲥⲱⲙⲁ ⲛⲟⲩⲱⲧ ·
ⲁϥⲟⲩⲱϣⲃ ⲡⲉϫⲁϥ ⲛⲁⲓ ⲛϭⲓⲡⲉⲭⲉⲓⲣⲟⲩⲃⲉⲓⲛ ϫⲉⲥⲱⲧⲙ ⲛⲧⲁⲧⲁⲙⲟⲕ ⲉϩⲱⲃ ⲛⲓⲙ ·
ⲙⲡⲛⲁⲩ ⲛⲧⲁⲡⲛⲟⲩⲧⲉ ⲧⲁⲙⲓⲟ ⲛⲁⲇⲁⲙ ⲁϥⲧⲁⲙⲓⲟ ⲛⲧⲕⲉⲉⲩϩⲁ ⲛⲙⲙⲁϥ ⲛⲟⲩⲥⲱⲙⲁ ⲛⲟⲩⲱⲧ ·
ⲙⲡⲛⲁⲩ ⲅⲁⲣ ⲉⲧⲉⲣⲉⲡⲇⲉⲥⲡⲟⲇⲏⲥ ⲣϩⲱⲃ ⲉⲁⲇⲁⲙ ⲛⲉⲣⲉⲡⲕⲉⲙⲉⲉⲩⲉ ⲛⲉⲩϩⲁ ⲛⲙⲙⲁϥ ·
ⲉⲧⲃⲉⲡⲁⲓ ⲁⲡⲥⲱⲙⲁ ⲥⲛⲁⲩ ϣⲱⲡⲉ ⲉⲃⲟⲗ ϩⲛⲟⲩⲥⲱⲙⲁ ⲛⲟⲩⲱⲧ ·
ⲁⲗⲗⲁ ⲙⲡⲉϥⲡⲟⲣϫⲟⲩ ⲉⲃⲟⲗ ⲛⲛⲉⲩⲉⲣⲏⲩ ⲛⲧⲉⲩⲛⲟⲩ ·
ⲙⲡⲛⲁⲩ ⲛⲧⲁϥⲉⲓⲛⲉ ⲙⲡϩⲓⲛⲏⲃ ⲉϫⲱϥ ⲁϥⲛⲕⲟⲧⲕ ·
ⲁϥⲱⲃϣ ⲁϥⲉⲓⲛⲉ ⲛⲉⲩϩⲁ ⲉⲃⲟⲗ ⲛϩⲏⲧϥ ⲁⲥϣⲱⲡⲉ ⲛⲁϥ ⲛⲥϩⲓⲙⲉ ⲙⲙⲟⲛ ⲛⲉⲥϩⲏⲡ ⲡⲉ ϩⲙⲡⲉϥⲥⲡⲓⲣ ⲛϩⲃⲟⲩⲣ ϫⲓⲛⲡⲉϩⲟⲟⲩ ⲛⲧⲁⲡⲛⲟⲩⲧⲉ ⲧⲁⲙⲓⲟϥ ·
ϯϩⲧⲏⲕ ⲉⲡⲙⲁⲉⲓⲛ ⲉϥϩⲛⲛϣⲏⲣⲉ ⲛⲁⲇⲁⲙ ·
ⲡⲉϫⲁⲓ ⲛⲁϥ ϫⲉⲱ ⲡⲁϫⲟⲉⲓⲥ ·
ⲟⲩ ⲡⲉ ⲡⲙⲁⲉⲓⲛ ⲉⲧϩⲛ ⲛϣⲏⲣⲉ ⲛⲁⲇⲁⲙ ·
▢ ⲡⲉϫⲉⲡⲉⲭⲉⲓⲣⲟⲩⲃⲉⲓⲛ ⲛⲁⲓ ϫⲉⲙⲡⲛⲁⲩ ⲉⲧⲉⲣⲉⲡϫⲁϥⲛⲁⲉⲓ ⲉϫⲙⲡⲕⲁϩ ⲛϣⲟⲣⲡ ⲛⲉ ⲛⲉⲓⲉⲓⲃ ⲙⲡⲣⲱⲙⲉ ⲉⲧⲛⲁⲱϭⲃ ϩⲙⲡⲉϥⲥⲱⲙⲁ ·
ⲉⲃⲟⲗ ϫⲉⲙⲡⲛⲁⲩ ⲛⲧⲁⲡⲛⲟⲩⲧⲉ ⲃⲉϣⲁⲇⲁⲙ ⲛⲧⲇⲓⲕⲁⲓⲟⲥⲩⲛⲏ ⲉⲧϭⲟⲟⲗⲉ
▢ ⲣⲱⲙⲉ ⲛⲓⲙ ⲉϣⲁϥϣⲱⲛⲉ ϩⲛϣⲱⲛⲉ ⲛⲓⲙ ϣⲁϥⲃⲱⲕ ⲉϩⲟⲩⲛ ⲉⲡⲣⲡⲉ ⲛϥϭⲱϣⲧ ⲧϫⲟ ϣⲁϥϩⲉ ⲉⲡⲡⲁϩⲣⲉ ⲉϥⲥⲏϩ ⲉⲧϫⲟ ⲉⲕⲁⲧⲁⲡⲉϥϣⲱⲛⲉ ·
ⲛϥϥⲓⲧϥ ⲛϥⲃⲱⲕ ⲉⲡⲉϥⲏⲓ ⲉϥϯⲉⲟⲟⲩ ⲙⲡⲛⲟⲩⲧⲉ ·
ⲁⲥϣⲱⲡⲉ ⲇⲉ ⲛⲧⲉⲣⲉⲥⲱⲗⲟⲙⲱⲛ ⲡⲣⲣⲟ ⲙⲟⲩ ⲁⲓⲉⲍⲉⲕⲓⲁⲥ ϫⲉϩⲛϫⲟ ⲙⲡⲣⲡⲉ ⲛⲕⲟⲛⲓⲁ ⲙⲡⲟⲩϩⲉ ⲉⲣⲟⲟⲩ ⲛⲕⲉⲥⲟⲡ ·
ⲓⲉⲍⲉⲕⲓⲁⲥ ⲇⲉ ⲡⲣⲣⲟ ⲛⲧⲉⲣϥϣⲱⲛⲉ ⲁϥⲗⲟϫⲗϫ ⲙⲡϥϩⲉ ⲉⲙⲡⲁϩⲣⲉ ⲉⲧⲁⲗϭⲉⲡⲉϥϣⲱⲛⲉ ·
ⲉⲡⲉⲓⲇⲏ ⲛⲧⲟϥ ⲡⲉⲛⲧⲁϥϫⲉϩⲛϫⲟⲉ ⲙⲡⲣⲡⲉ ϩⲙⲡⲕⲱⲛⲓⲁ ·
ⲉⲧⲉⲣⲉ ⲙⲡⲁϩⲣⲉ ⲥⲏϩ ⲉⲣⲟⲟⲩ ⲙⲡⲉϥϩⲉ ⲉⲣⲟⲟⲩ ⲛⲕⲉⲥⲟⲡ ⲁϥⲃⲱⲕ ⲉϩⲟⲩⲛ ⲉⲡⲏⲓ ⲙⲡϫⲟⲉⲓⲥ ·
ⲁϥⲛⲕⲟⲧⲕ ⲁϥϭⲱϣⲧ ⲉϫⲟ ⲁϥⲣⲓⲙⲉ ⲉϥϫⲱ ⲙⲙⲟⲥ ·
ϫⲉⲡϫⲟⲉⲓⲥ ⲙⲏ ⲟⲩⲛⲟⲃⲉ ⲡⲉ ⲛⲧⲁϥⲁⲓⲁⲁϥ ⲁⲓⲕⲱⲛⲓⲁⲍⲉ ⲛⲛϫⲟⲉ ⲉⲧⲉⲣⲉⲙⲡⲁϩⲣⲉ ⲥⲏϩ ⲉⲣⲟⲥ ϩⲙⲡⲕⲱⲛⲓⲁ ⲉⲓϫⲱ ⲙⲙⲟⲥ ϫⲉⲉⲩϣⲁⲛⲥⲡⲥⲡⲡⲛⲟⲩⲧⲉ ϩⲛⲟⲩϩⲗⲡⲓⲥ ⲥⲉⲛⲁⲗⲟ ·
ⲙⲙⲟⲛ ⲛⲉⲓⲛⲁϩⲉ ⲡⲉ ⲙⲡⲁϩⲣⲉ ⲛⲧⲁⲧⲁⲗϭⲟ ·
ⲁⲡϫⲟⲉⲓⲥ ⲥⲱⲧⲙ ⲁϥϣⲛϩⲧⲏϥ ϩⲁⲣⲟϥ ⲁϥϫⲟⲟⲩ ϣⲁⲣⲟϥ ⲛⲏⲥⲁⲓⲁⲥ ⲡⲉⲡⲣⲟⲫⲏⲧⲏⲥ ⲁϥϣⲁϫⲉ ⲛⲙⲙⲁϥ ⲉϥϫⲱ ⲙⲙⲟⲥ ϫⲉϫⲓ ⲛⲟⲩⲧⲁⲕⲛⲕⲛⲧⲉ ⲛⲅⲗⲁⲗⲱⲱⲕ ⲙⲙⲟϥ ⲁⲩⲱ ⲕⲛⲁⲙⲧⲟⲛ ·
▢ ⲡⲁⲗⲓⲛ ⲟⲛ ⲡⲉϫⲁⲓ ⲙⲡⲉⲭⲉⲓⲣⲟⲩⲃⲉⲓⲛ ·
ϫⲉⲡⲁϫⲟⲉⲓⲥ
ϩⲛⲧⲡⲉ ⲛⲧⲉⲧⲙⲛⲧⲣⲱⲙⲉ
ⲡⲉϫⲉⲡⲉⲭⲉⲓⲣⲟⲩⲃⲉⲓⲛ ⲛⲁⲓ ϫⲉⲕⲛⲁⲩ
ⲣϣⲁⲛⲧⲥⲁⲗⲡⲓⲅⲝ ⲥⲩⲙⲁⲛⲉ
ⲛϣⲏⲛ ⲙⲛⲛⲥⲱϣⲉ ⲙⲛⲛⲕⲁⲣⲡⲟⲥ
ⲉϣⲱⲡⲉ ⲙⲡⲉⲧⲥⲁⲗⲡⲓⲅⲝ ⲙⲟⲩⲧⲉ ϣⲁⲣⲉⲟⲩⲥⲙⲏ
ⲙⲛⲛⲉϩⲣⲟⲩⲃⲃⲁⲓ ⲛⲉⲧⲉⲛⲣⲱⲙⲉ ⲣϩⲟⲧⲉ ϩⲏⲧⲟⲩ ·
ⲡⲉϩⲣⲟⲟⲩ ⲅⲁⲣ ⲛⲛⲧⲛϩ ⲛⲛⲥⲉⲣⲁⲫⲉⲓⲛ ⲡⲉⲧⲣϩⲙⲙⲉ ⲛⲙⲙⲟⲩⲛϩⲱⲟⲩ ·
ϣⲁⲛⲧⲉϥⲉⲓ ⲉⲡⲉⲥⲏⲧ ⲉⲡⲉⲥⲧⲉⲣⲉⲱⲙⲁ ⲛϥⲉⲓ ⲉϫⲙⲡⲕⲁϩ ϩⲛⲟⲩϭⲛⲟⲛ ·
ϫⲉⲛⲛϥⲉⲓ ⲉϥⲛⲁϣⲧ ⲛϥⲣⲡⲕⲁϩ ⲛϫⲁⲓⲉ ⲛⲧϩⲉ ⲛⲛⲉϩⲱⲟⲩ ⲛⲛⲱϩⲉ ⲙⲡⲉϩⲣⲟⲩⲃⲃⲁⲓ ϣⲱⲡⲉ ⲛϩⲏⲧϥ :—
▢ ⲉⲡⲉⲓⲇⲏ ⲙⲡⲉⲛⲥⲉⲣⲁⲫⲉⲓⲛ ⲉⲓ ⲉⲡⲉⲥⲏⲧ ⲛⲥⲉⲣϩⲙⲙⲉ ⲙⲡⲙⲟⲩⲛϩⲱⲟⲩ · ⲉⲃⲟⲗ ϫⲉⲛⲉⲣⲉⲙⲙⲟⲟⲩ ⲧⲏⲣⲟⲩ ϩⲛⲧⲡⲉ ⲛⲙⲡⲏⲩⲉ ·
ⲉⲓⲥϩⲏⲏⲧⲉ ⲁⲓⲟⲩⲱⲛϩ ⲉⲣⲟⲕ ⲁⲓⲟⲩⲱⲛϩ ⲉⲣⲟⲕ ⲛⲙⲙⲩⲥⲧⲏⲣⲓⲟⲛ ⲧⲏⲣⲟⲩ ·
ⲁⲓⲟⲩⲱϣⲃ ⲡⲉϫⲁⲓ ⲙⲡⲉⲭⲉⲓⲣⲟⲩⲃⲉⲓⲛ ϫⲉⲡⲁϫⲟⲉⲓⲥ ⲉⲓⲟⲩⲱϣ ⲉⲧⲣⲉⲕⲧⲁⲙⲟⲓ ϫⲉⲟⲩ ⲡⲉⲧⲧⲱⲟⲩⲛ ⲉϩⲣⲁⲓ ϩⲁⲧⲡⲉ ·
ⲉⲥⲁϣⲉ ⲛϯϩⲉ ⁛—
ⲡⲉϫⲁϥ ⲛⲁⲓ ϫⲉⲉⲥⲁϣⲉ ϩⲛⲟⲩⲡⲓⲥⲧⲓⲥ ⲙⲛⲟⲩⲧⲱϣ ⲛⲧⲉⲡⲛⲟⲩⲧⲉ ·
ⲡⲉϫⲁⲓ ⲛⲁϥ ⲟⲛ ϫⲉⲟⲩ ⲡⲉⲧⲧⲱⲟⲩⲛ ϩⲁⲡⲕⲁϩ ·
ⲡⲉϫⲁϥ ⲛⲁⲓ ϫⲉϥⲧⲟⲟⲩ ⲛⲥⲧⲩⲗⲗⲟⲥ ⲛⲉⲧⲧⲱⲟⲩⲛ ϩⲁⲡⲕⲁϩ ⲉⲩⲧⲟⲟⲃⲉ ⲛⲥⲁϣϥⲉ ⲛⲥⲫⲣⲁⲅⲓⲥ ·
ⲡⲉϫⲁⲓ ⲛⲁϥ ϫⲉⲡⲁϫⲟⲉⲓⲥ ⲙⲡⲣϭⲱⲛⲧ ⲉⲣⲟⲓ ·
ϣⲁⲛⲧⲓϫⲛⲟⲩⲕ
▢ ⲡⲉϫⲁϥ ⲛⲁⲓ ϫⲉⲥⲱⲧⲙ ⲛⲧⲁⲧⲁⲙⲟⲕ ·
ⲁⲡⲛⲟⲩⲧⲉ
ⲉⲣϣⲁⲛⲡϣⲟⲣⲡ
ⲉⲣϣⲁⲛⲡⲙⲉϩⲥⲛⲁⲩ ϫⲱⲕ ⲉⲃⲟⲗ ⲙⲡⲉϥϩⲩⲙⲛⲟⲥ
ⲉⲣϣⲁⲛⲡⲙⲉϩⲙⲛⲧⲥⲛⲟⲟⲩⲥ
▢ ⲡⲉϫⲁⲓ ⲛⲁϥ ϫⲉⲉⲓⲉ ⲧⲙⲛⲧⲥⲛⲟⲟⲩⲥ ⲛⲟⲩⲛⲟⲩ ⲛⲧⲉⲩϣⲏ ⲛⲥⲉⲣⲁⲫⲉⲓⲛ ⲧⲏϣ ⲉⲣⲟⲟⲩ ⲟⲛ ϫⲓⲛⲙⲙⲟⲛ ⁛—
ⲡⲉϫⲁϥ ⲛⲁⲓ ϫⲉⲙⲙⲟⲛ ⲁⲗⲗⲁ ⲛⲧⲃⲛⲟⲟⲩⲉ ⲛⲉ ⲙⲛⲛϩⲁⲗⲁⲁⲧⲉ ⲙⲛⲛϫⲁⲧⲃⲉ ·
ⲉⲩϣⲁⲛϯ ⲛⲧⲉⲩⲡⲣⲟⲥⲉⲩⲭⲏ ϣⲁⲣⲉⲧϣⲟⲣⲡ ⲛⲟⲩⲛⲟⲩ ϫⲱⲕ ⲉⲃⲟⲗ ·
ⲉⲣϣⲁⲛⲧⲙⲉϩⲥⲛⲧⲉ ⲛⲟⲩⲛⲟⲩ ϫⲱⲕ ⲉⲃⲟⲗ ϣⲁⲣⲉⲛⲉⲑⲏⲣⲓⲟⲛ ϯ ⲛⲛⲉⲩⲥⲙⲏ ϣⲁϩⲣⲁⲓ ⲉⲧⲙⲉϩⲙⲛⲧⲥⲛⲟⲟⲩⲥ ⲛⲟⲩⲛⲟⲩ ⲛⲧⲉⲩϣⲏ ·
ⲛⲍⲱⲟⲛ ⲙⲡⲛⲟⲩⲧⲉ ⲛⲉⲧϯⲧⲱϣ ⲉⲣⲟⲟⲩ ·
ⲡⲉϫⲁⲓ ⲙⲡⲉⲭⲉⲓⲣⲟⲩⲃⲉⲓⲛ ϫⲉϣⲁⲣⲉⲡⲣⲏ ⲉⲓⲙⲉ ⲧⲱⲛ ϫⲉⲁⲧⲙⲛⲧⲥⲛⲟⲟⲩⲥ ⲛⲟⲩⲛⲟⲩ ϫⲱⲕ ⲉⲃⲟⲗ ·
ⲛϥⲃⲱⲕ ⲉⲡⲉϥⲙⲁ ⲛϩⲱⲧⲡ ⲏ ⲛϥⲉⲓ ⲉϩⲣⲁⲓ ·
ⲡⲉϫⲁϥ ⲛⲁⲓ ϫⲉⲛⲁⲅⲅⲉⲗⲟⲥ ⲛⲉⲧⲉϣⲁⲩⲥⲁⲗⲡⲓⲍⲉ ⲉⲩϣⲁⲛϫⲱⲕ ⲉⲃⲟⲗ ϣⲁⲣⲉⲙⲓⲭⲁⲏⲗ ⲉⲓⲙⲉ ϫⲉⲁⲡⲙⲉϩⲙⲛⲧⲥⲛⲟⲟⲩⲥ ⲛϩⲩⲙⲛⲟⲥ ϫⲱⲕ ⲉⲃⲟⲗ ϣⲁϥϣⲁϫⲉ ⲙⲛⲡⲁⲅⲅⲉⲗⲟⲥ ⲙⲡⲣⲏ ⲛϥⲙⲟⲟϣⲉ ⲛϥϫⲱⲕ ⲉⲃⲟⲗ ⲛⲧϥⲧⲁⲝⲓⲥ ·
ⲁⲓⲟⲩⲱϣⲃ ⲡⲉϫⲁⲓ ⲙⲡⲉⲭⲉⲓⲣⲟⲩⲃⲉⲓⲛ ϫⲉⲡⲁϫⲟⲉⲓⲥ ⲁⲣⲁ ⲡⲛⲟⲩⲧⲉ ⲡⲉⲧϯⲧⲱϣ ⲉⲡⲣⲱⲙⲉ ϫⲓⲛⲉϥϩⲛϩⲏⲧⲥ ⲛⲧⲉϥⲙⲁⲁⲩ ϫⲓⲛⲙⲙⲟⲛ ·
▢ ⲡⲉϫⲁϥ ⲛⲁⲓ ϫⲉⲡⲛⲟⲩⲧⲉ ⲥⲟⲟⲩⲛ ϫⲉϣⲁⲣⲉⲡⲣⲱⲙⲉ
▢ ⲡⲉϫⲁⲓ ⲙⲡⲉⲭⲉⲓⲣⲟⲩⲃⲉⲓⲛ ϫⲉⲉⲩϫⲡⲟ ⲙⲡⲣⲱⲙⲉ ⲉⲡϩⲓⲥⲉ ·
ⲕⲁⲧⲁⲧϩⲉ ⲛⲧⲁⲓⲱⲃ ϫⲟⲟⲥ ϫⲉⲛⲧⲁⲧⲁⲙⲁⲁⲩ ϫⲡⲟⲓ ⲉⲡϩⲓⲥⲉ ·
ⲡⲉϫⲁϥ ⲛⲁⲓ ϫⲉⲟⲩϣⲁⲛⲧϩⲧⲏϥ ⲡⲉ ⲡⲛⲟⲩⲧⲉ ·
ⲙⲉϥⲕⲱⲡⲣⲱⲙⲉ ⲛⲥⲱϥ ϣⲁⲃⲟⲗ ·
ⲁⲗⲗⲁ ϣⲁϥϣⲛϩⲧⲏϥ ϩⲁⲣⲟϥ ϫⲉⲡⲉϥⲉⲓⲛⲉ ⲡⲉ ⲙⲛⲧⲉϥϩⲓⲕⲱⲛ ·
ⲁⲩⲱ ⲡϩⲱⲃ ⲛⲛⲉϥϭⲓϫ ⲡⲉ ·
ⲧⲉⲛⲟⲩ ϭⲉ ⲱ ⲓⲱϩⲁⲛⲛⲏⲥ
ⲡⲉϫⲁⲓ ⲛⲁϥ ϫⲉⲡⲁϫⲟⲉⲓⲥ ⲙⲡⲛⲁⲩ
▢ ⲡⲉϫⲁϥ ⲛⲁⲓ ϫⲉⲥⲱⲧⲙ ⲛⲧⲁⲧⲁⲙⲟⲕ ·
ⲙⲡⲛⲁⲩ ⲉⲧⲉⲣⲉⲡⲛⲟⲩⲧⲉ
ⲉⲧⲕⲁⲗⲁϩⲏ
ϣⲁⲣⲉⲡⲉⲓⲱⲧ ⲥⲙⲟⲩ
ⲉⲣϣⲁⲛⲡϣⲁϫⲉ ⲉⲓ ⲉⲃⲟⲗ ϩⲛⲣⲱϥ ϫⲉⲧⲉⲯⲩⲭⲏ ⲛⲁϯⲙⲧⲟⲛ ⲛⲁⲓ ϣⲁⲣⲉⲛⲁⲅⲅⲉⲗⲟⲥ ⲟⲩⲱϣⲃ ϫⲉϩⲁⲙⲏⲛ ·
ⲉϥϣⲁⲛϫⲟⲟⲥ ϫⲉⲧⲉⲯⲩⲭⲏ ⲛⲁⲉⲓⲣⲉ ⲛϩⲉⲛⲁⲛⲟⲙⲓⲁ ·
ϣⲁⲣⲉⲛⲁⲅⲅⲉⲗⲟⲥ ⲟⲩⲱϣⲃ ϫⲉϩⲁⲙⲏⲛ ·
ⲡⲉⲧⲛⲏⲩ
ⲡⲉϫⲁⲓ
ⲡⲉϫⲁϥ ⲛⲁⲓ ϫⲉⲉϩⲉⲛⲣⲱⲙⲉ ⲙⲉⲛ
ⲉⲡⲙⲁ
ⲛⲧⲃⲛⲟⲟⲩⲉ ⲇⲉ ⲛⲧⲟⲟⲩ
▢ ⲡⲉϫⲁⲓ ⲛⲁϥ ϫⲉⲟⲩⲛⲯⲩⲭⲏ ⲙⲙⲟⲟⲩ ·
ⲡⲉϫⲁϥ ⲛⲁⲓ
ⲧⲉⲛⲟⲩ ϭⲉ
ⲡⲉϫⲁⲓ ⲛⲁϥ ϫⲉⲁⲣⲁⲥⲉⲛⲁⲕⲟⲗⲁⲍⲉ
ⲏ ⲥⲉⲛⲁϯⲙⲧⲟⲛ ⲛⲁⲩ ·
ⲡⲉϫⲁϥ ⲛⲁⲓ ϫⲉⲙⲏ ⲅⲉⲛⲟⲓⲧⲟ ⲛⲛⲉⲥϣⲱⲡⲉ ⲛⲥⲉⲛⲁϯⲙⲧⲟⲛ ⲛⲁⲩ ⲁⲛ ·
ⲟⲩⲇⲉ ϩⲓⲥⲉ⁛— ⲁⲗⲗⲁ ⲡⲣⲱⲙⲉ ⲛⲧⲟϥ ⲡⲉⲧⲉϣⲁϥϩⲓⲥⲉ ⲁⲩⲱ ⲛϥⲙⲧⲟⲛ ⲁⲥϣⲱⲡⲉ ⲇⲉ ⲛⲧⲉⲣⲓⲥⲱⲧⲙ ⲉⲛⲁⲓ ⲧⲏⲣⲟⲩ ⲁⲓⲣϣⲡⲏⲣⲉ ⲛⲛⲉϩⲃⲏⲩⲉ ⲙⲡⲛⲟⲩⲧⲉ ⲉⲧϥⲉⲓⲣⲉ ⲙⲙⲟⲟⲩ ⲙⲛⲛⲣⲱⲙⲉ ·
ⲡⲉϫⲁⲓ ⲛⲁϥ ϫⲉⲙⲡⲣϭⲱⲛⲧ ⲉⲣⲟⲓ ⲛⲧⲁϫⲛⲟⲩⲕ ⲉⲡⲉⲓⲕⲉϩⲱⲃ ·
ⲉⲓⲟⲩⲱϣ ⲉⲧⲣⲉⲕⲧⲁⲙⲟⲓ ⲉⲧⲃⲉⲛⲥⲓⲟⲩ ⲉⲧⲛⲛⲁⲩ ⲉⲣⲟⲟⲩ ϩⲙⲡⲉⲥⲧⲉⲣⲉⲱⲙⲁ ϫⲉⲉⲣϣⲁⲛⲡⲣⲏ ϣⲁ ϣⲁⲛⲗⲟ ⲉⲛⲛⲁⲩ ⲉⲣⲟⲟⲩ ·
ⲉⲓⲟⲩⲱϣ ⲉⲧⲣⲉⲕⲧⲁⲙⲟⲓ ϫⲉⲉⲩⲃⲏⲕ ⲉⲧⲱⲛ ϣⲁⲡⲛⲁⲩ ⲛⲧⲉⲩⲗⲩⲧⲟⲣⲅⲓⲁ ⲡⲉϫⲁϥ ⲛⲁⲓ ϫⲉⲉⲣⲉⲛⲥⲓⲟⲩⲟ ⲛⲧⲁⲝⲓⲥ ⲧⲁⲝⲓⲥ ·
ⲟⲩⲛⲥⲓⲟⲩ ⲉϣⲁϥϭⲱ ϩⲛⲧⲡⲉ ϣⲁⲡⲛⲁⲩ ⲙⲙⲉⲉⲣⲉ ·
ⲁⲗⲗⲁ ⲛⲥⲉⲛⲁⲩ ⲉⲣⲟⲟⲩ ⲁⲛ ⲉⲧⲃⲉⲡⲟⲩⲟⲉⲓⲛ ⲙⲡⲣⲏ ·
ⲟⲩⲛⲥⲁϣϥ ⲛⲥⲓⲟⲩ ⲛⲏⲩ ⲉϩⲣⲁⲓ ϩⲙⲡⲙϩⲓⲧ ⲙⲡⲕⲟⲥⲙⲟⲥ ⲛⲉⲧⲙⲙⲁⲩ ⲅⲁⲣ ⲥⲉ ϩⲛⲧⲡⲉ ⲛⲛⲁⲩ ⲛⲓⲙ ·
ⲟⲩⲛⲥⲁϣϥ ⲥⲓⲟⲩ ϩⲛⲧⲡⲉ ⲉⲩⲙⲟⲩⲧⲉ ⲉⲣⲟⲟⲩ ϫⲉⲛⲉⲉⲛⲧⲏⲣ ⲙⲉⲩⲕⲱⲛⲉⲧⲙⲙⲁⲩ ·
ⲉⲉⲓ ⲉⲃⲟⲗ ϩⲛⲛⲉⲩⲧⲁⲙⲉⲓⲟⲛ ·
ⲉⲓ ⲙⲏ ⲧⲉⲓⲛⲧⲉⲡⲙⲟⲩ ⲉⲓ ⲉϫⲙⲡⲕⲁϩ ·
▢ ⲡⲉϫⲁⲓ ⲛⲁϥ ϫⲉⲡⲁϫⲟⲉⲓⲥ ⲉⲧⲃⲉⲟⲩ ⲟⲩⲛⲥⲓⲟⲩ ϣⲟⲃⲉ ⲉⲥⲓⲟⲩ ·
ⲟⲩⲛⲥⲓⲟⲩ ⲉϣⲁϥⲡⲱⲱⲛⲉ ⲉⲃⲟⲗ ϩⲙⲡⲉϥⲙⲁ ⲛϣⲟⲣⲡ ·
ⲡⲉϫⲉⲡⲉⲭⲉⲓⲣⲟⲩⲃⲉⲓⲛ ⲛⲁⲓ ϫⲉⲥⲱⲧⲙ ⲛⲧⲁⲧⲁⲙⲟⲕ ⲉϩⲱⲃ ⲛⲓⲙ ·
ⲟⲩⲛϩⲁϩ ⲛⲧⲁⲝⲓⲥ ϩⲛⲛⲥⲓⲟⲩ ⲉⲩⲡⲱⲱⲛⲉ ⲉⲃⲟⲗ ϩⲙⲡⲉⲩⲙⲁ ⲛϣⲟⲣⲡ ·
ⲡⲗⲏⲛ ⲡⲧⲱϣ ⲙⲡⲛⲟⲩⲧⲉ ⲙⲏⲛ ⲉⲃⲟⲗ ϣⲁⲉⲛⲉϩ ·
ⲉⲓⲥϩⲏⲏⲧⲉ ⲁⲓⲟⲩⲱⲛϩ ⲕⲁⲕ ⲉⲃⲟⲗ ⲛϩⲱⲃ ⲛⲓⲙ ⲱ ⲡⲙⲉⲣⲓⲧ ⲙⲡⲛⲟⲩⲧⲉ ⲧⲱⲟⲩⲛ ⲛⲅⲃⲱⲕ ⲉⲡⲕⲟⲥⲙⲟⲥ ⲛⲅϫⲱ ⲛⲛⲉⲛⲧⲁⲕⲛⲁⲩ ⲉⲣⲟⲟⲩ ⲧⲏⲣⲟⲩ ·
ⲛⲧⲉⲩⲛⲟⲩ ⲁϥⲉⲓⲛⲉ ⲙⲙⲟⲓ ⲉϫⲙⲡⲧⲟⲟⲩ ⲛⲛϫⲟⲉⲓⲧ ⲁⲓϩⲉ ⲉⲛⲁⲡⲟⲥⲧⲟⲗⲟⲥ ⲉⲩⲥⲟⲟⲩϩ ⲉⲛⲉⲩⲉⲣⲏⲩ
ⲁⲡⲁ ⲃⲓⲕⲧⲱⲣ ⲇⲉ ⲁϥⲙⲉϩⲉⲓⲁⲧϥ ϩⲙⲡⲣⲱⲙⲉ ⲁϥⲥⲟⲩⲱⲛϥ ϫⲉⲟⲩⲫⲁⲛⲧⲁⲥⲙⲁ ⲡⲉ · ⲡⲉϫⲁϥ ⲛⲁϥ :—
ϫⲉⲥⲁϩⲱⲕ ⲉⲃⲟⲗ ⲙⲙⲟⲓ · ϫⲉⲉⲧⲃⲏⲏⲧⲕ ⲉⲣⲉⲡⲕⲟⲥⲙⲟⲥ ⲧⲏⲣϥ ϣⲧⲣⲧⲱⲣ · ⲁⲩⲱ ⲉⲩⲟ ⲛⲣⲉϥϣⲙϣⲉⲉⲓⲇⲱⲗⲟⲛ ·
ⲁϥⲕⲧⲉ ϩⲣⲁϥ ⲉⲡⲉⲓⲉⲃⲧ ⲛϭⲓⲡⲙⲁⲕⲁⲣⲓⲟⲥ ⲁⲡⲁ ⲃⲓⲕⲧⲱⲣ ⲡⲉϫⲁϥ ·
ϫⲉϣⲛϩⲧⲏⲕ ⲉϫⲱⲓ · ⲡϣⲏⲣⲉ ⲛⲟⲩⲱⲧ ⲛⲧⲉⲡⲉϥⲉⲓⲱⲧ ⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ · ⲉⲕⲉⲛⲟⲩϩⲙ ⲙⲙⲟⲓ ϩⲛⲛⲁⲑⲗⲓⲯⲓⲥ ⲧⲏⲣⲟⲩ ·
ⲁⲩⲱ ⲛⲧⲉⲣⲉⲡⲇⲓⲁⲃⲟⲗⲟⲥ ⲥⲱⲧⲙ ⲉⲡⲣⲁⲛ ⲛⲓⲏⲥⲟⲩⲥ ⲛⲧⲉⲩⲛⲟⲩ ⲁϥⲣⲁⲧⲟⲩⲱⲛϩ ⲉⲃⲟⲗ ·
ⲁⲡⲁ ⲃⲓⲕⲧⲱⲣ ⲇⲉ ⲛⲉϥϣⲟⲟⲡ ϩⲙⲡⲕⲁⲥⲧⲣⲟⲛ · ⲉⲣⲉⲓⲏⲥⲟⲩⲥ ϣⲟⲟⲡ ⲛⲙⲙⲁϥ · ϩⲛϩⲱⲃ ⲛⲓⲙ ⲉⲛⲉϥⲉⲓⲣⲉ ⲙⲙⲟⲟⲩ ·
ⲡⲅⲉⲛⲛⲁⲓⲟⲥ ⲇⲉ ⲁϥⲙⲉⲕⲙⲟⲩⲕϥ ϩⲣⲁⲓ ⲛϩⲏⲧϥ · ϫⲉⲉⲓⲛⲁⲣⲁϣ ⲛⲉⲓⲟⲡⲉ ⲛⲧⲁⲱⲛϩ ⲉⲣⲟⲥ ·
ⲛⲉⲁϥϫⲓⲥⲃⲱ ⲅⲁⲣ ⲉⲧⲙⲛⲧϩⲁⲙϣⲉ ⲡⲉ · ⲁⲩⲱ ⲛⲉϣⲁϥⲧⲁⲙⲓⲉⲧⲟⲟⲧⲥ ϩⲓⲗⲩⲭⲛⲓⲁ · ⲛⲉϥϩⲙⲡⲕⲁⲥⲧⲣⲟⲛ ⲙⲁⲩⲁⲁϥ ·
ⲁⲥϣⲱⲡⲉ ⲇⲉ ⲛⲟⲩϩⲟⲟⲩ ⲉϥϩⲛⲧⲉⲝⲱⲣⲓⲥⲧⲉⲓⲁ ⲛϭⲓⲡⲙⲁⲕⲁⲣⲓⲟⲥ ⲁⲡⲁ ⲃⲓⲕⲧⲱⲣ · ⲁϥⲉⲓ ϣⲁⲣⲟϥ ⲛϭⲓⲡϫⲟⲉⲓⲥ ⲓⲏⲥⲟⲩⲥ · ⲉⲁϥϣⲓⲃⲉ ⲙⲡⲉϥⲥⲭⲏⲙⲁ ·
ⲁϥϫⲓ ⲙⲡⲉⲓⲛⲉ ⲛⲟⲩⲣⲙⲛⲥⲕⲓⲙ ⲛϩⲗⲗⲟ · ⲛⲧⲁϥⲉⲓ ϩⲛⲟⲩⲙⲁ ⲉϥⲟⲩⲏⲩ ·
ⲁϥⲧⲱϩⲙ ⲉϩⲟⲩⲛ ⲉⲡⲣⲟ ⲙⲡⲕⲁⲥⲧⲣⲟⲛ ·
ⲁⲡⲁ ⲃⲓⲕⲧⲱⲣ ⲇⲉ ⲁϥⲉⲓ ⲉⲃⲟⲗ ·
ⲛⲧⲉⲣⲉϥⲛⲁⲩ ⲇⲉ ⲉⲡⲣⲱⲙⲉ
ⲁϥϯⲡⲓ ⲉⲣⲱϥ
ϫⲉⲁⲙⲟⲩ ⲉϩⲟⲩⲛ ⲡⲁϫⲟⲉⲓⲥ ⲛⲥⲟⲛ ·
ⲁⲡⲁ ⲃⲓⲕⲧⲱⲣ ⲇⲉ ⲛⲉϥⲥⲟⲟⲩⲛ
ⲁⲩⲙⲟⲟϣⲉ ⲇⲉ ⲙⲡⲉⲥⲛⲁⲩ ⲉϩⲣⲁⲓ
ⲁⲡⲁ ⲃⲓⲕⲧⲱⲣ ⲡⲉϫⲁϥ ⲙⲡⲣⲱⲙⲉ ·
ⲙⲁⲣⲛϣⲗⲏⲗ ⲉϩⲣⲁⲓ
ⲓⲏⲥⲟⲩⲥ ⲇⲉ ⲡⲉϫⲁϥ ⲛⲁϥ
ϫⲉⲙⲁⲣⲛϣⲗⲏⲗ
ⲡⲉϫⲉⲁⲡⲁ ⲃⲓⲕⲧⲱⲣ ⲛⲁϥ
ϫⲉⲧⲱⲟⲩⲛ ⲛϣⲟⲣⲡ
ⲙⲡⲁⲧⲉ
ⲡⲉϫⲉⲓⲏⲥⲟⲩⲥ ⲛⲁϥ
ϫⲉⲕⲱ ⲛⲁⲓ
ⲓⲏⲥⲟⲩⲥ ⲇⲉ ⲁϥⲡⲱⲣϣ
ⲁⲥϣⲱⲡⲉ ⲇⲉ
ⲁⲥϣⲱⲡⲉ ⲇⲉ ⲛⲧⲉⲣⲟⲩⲟⲩⲱ ⲉⲩϣⲗⲏⲗ · ⲁϥϯⲡⲉϥⲟⲩⲟⲓ ⲁϥⲁⲥⲡⲁⲍⲉ ⲛⲓⲏⲥⲟⲩⲥ · ⲛⲉϥⲥⲟⲟⲩⲛ ⲁⲛ ϫⲉⲛⲓⲙ ⲡⲉ · ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ⲛⲁϥ ·
ϫⲉϩⲙⲟⲟⲥ ⲛⲁⲕ ⲛⲧⲁⲥⲉⲓ ⲙⲡⲉⲕϩⲟ ϫⲉⲉⲓⲥⲟⲩⲙⲏⲏϣⲉ ⲛⲟⲩⲟⲉⲓϣ ⲙⲡⲓⲛⲁⲩ ⲉⲣⲱⲙⲉ · ⲁⲩⲱ ϯⲱⲣⲕ ⲉⲣⲟⲕ ϫⲉⲕⲁⲥ ⲉⲕⲉⲧⲁⲙⲟⲓ ϩⲛⲟⲩⲱⲣϫ ϫⲉⲛⲧⲕⲟⲩⲣⲙⲧⲱⲛ · ϫⲉⲕⲁⲥ ⲉⲓⲉⲉⲓⲙⲉ ϫⲉⲛⲧⲕⲟⲩⲣⲙⲧⲁⲡⲟⲗⲓⲥ ·
ⲓⲏⲥⲟⲩⲥ ⲇⲉ ⲡⲉϫⲁϥ ⲛⲁϥ ·
ϫⲉⲛⲧⲕⲟⲩⲣⲙϩⲣⲱⲙⲏ ⲛⲧⲕⲓⲗⲓⲕⲓⲁ
ϩⲣⲱⲙⲁⲛⲟⲥ ⲡⲉ ⲡⲉⲕⲉⲓⲱⲧ · ⲁⲩⲱ ⲙⲁⲣⲑⲁ
ⲁⲡⲁ
ϫⲉⲟ
ϯⲛⲁⲩ ⲉⲣⲟⲕ ϫⲉⲛⲧⲕⲟⲩⲡⲣⲟⲫⲏⲧⲏⲥ
ⲙⲁⲧⲁⲙⲟⲓ ⲇⲉ ⲉⲧⲃⲉⲡⲁⲏⲓ · ϫⲉⲉⲓⲥⲟⲩⲏⲣ
ⲁϥⲟⲩⲱϣⲃ ⲛϭⲓⲓⲏⲥⲟⲩⲥ
ϫⲉⲱ ⲡⲁⲥⲟⲛ ⲁⲣⲓⲟⲩⲙⲛⲧⲙⲁⲓ
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ·
ϫⲉϩⲛⲟⲩⲙⲉ ⲡⲁⲥⲟⲛ ⲡⲁⲙⲉϩϩⲙⲉ
ⲁⲩⲱ ϥⲟⲛϩ ⲛϭⲓⲡϫⲟⲉⲓⲥ · ϫⲉⲙⲛⲟⲉⲓⲕ ⲟⲩⲇⲉ
ⲧⲉⲛⲟⲩ ϭⲉ ⲡⲁⲥⲟⲛ ⲧⲱⲟⲩⲛ ⲛⲅϫⲓ
ⲁϥⲟⲩⲱϣⲃ ⲛϭⲓⲓⲏⲥⲟⲩⲥ ϫⲉϣⲁⲕϩⲉ ⲉⲣⲱⲙⲉ ⲧⲱⲛ ⲛⲅϣⲁϫⲉ ⲛⲙⲙⲁϥ ϩⲛⲧⲉⲓⲉⲣⲏⲙⲓⲁ · ⲏ ⲛⲓⲙ ⲡⲉϣⲁϥϥⲓⲡⲣⲟⲟⲩϣ ⲛⲧⲉⲕⲧⲣⲟⲫⲏ ·
ⲁϥⲟⲩⲱϣⲃ ⲛϭⲓⲁⲡⲁ ⲃⲓⲕⲧⲱⲣ
ϫⲉⲟⲩⲟⲉⲓ ⲛⲁⲓ ⲡⲁⲥⲟⲛ · ⲙⲡⲁⲧⲓⲡⲱϩ ⲉⲡⲕⲉⲙⲁ ⲉⲧⲉⲙⲛϫⲓϩⲟ ⲛϩⲏⲧϥ · ⲛⲅϩⲉ ⲉⲣⲟⲥ ⲉⲣⲉⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ϩⲙⲟⲟⲥ · ⲉⲣⲉⲛⲁⲡⲟⲥⲧⲟⲗⲟⲥ ⲙⲛⲙⲡⲁⲧⲣⲓⲁⲣⲭⲏⲥ ϩⲙⲟⲟⲥ · ⲉⲣⲉϩⲉⲛϣⲟ ⲛϣⲟ ⲙⲛϩⲉⲛⲧⲃⲁ ⲛⲧⲃⲁ ⲛⲁⲅⲅⲉⲗⲟⲥ ⲁⲁϩⲉⲣⲁⲧⲟⲩ ⲙⲡⲉϥⲕⲱⲧⲉ ·
ⲉϣⲱⲡⲉ ⲟⲩⲣⲉϥⲣⲛⲟⲃⲉ ⲡⲉ ⲟⲩⲁ · ⲉϥϣⲁⲛⲡⲱϩ ⲉⲡⲙⲁ ⲉⲧⲙⲙⲁⲩ ⲙⲛⲧⲉϥⲡⲁⲣϩⲏⲥⲓⲁ ⲙⲙⲁⲩ ⲉⲧⲃⲉⲛⲛⲟⲃⲉ ⲛⲧⲁϥⲁⲁⲩ · ⲛⲁⲡⲉϩⲟⲟⲩ ⲙⲛⲛⲁⲧⲉⲩϣⲏ ·
ⲁⲛⲟⲕ ⲡⲉ ⲡⲧⲁⲗⲁⲓⲡⲱⲣⲟⲥ ⲙⲡⲛⲁⲩ ⲉⲧⲙⲙⲁⲩ · ⲟⲩⲟⲓ ⲛⲁⲓ ϫⲉⲟⲩⲟⲃϣⲥ ⲧⲉ ⲛⲧⲁⲩⲕⲁⲁⲥ ϩⲓϫⲙⲡϩⲏⲧ ⲙⲡⲣⲱⲙⲉ · ⲉⲧⲙⲣⲡⲙⲉⲉⲩⲉ ⲙⲡⲙⲟⲩ · ϣⲁⲛⲧⲉⲧⲉⲩⲛⲟⲩ ⲙⲡⲟⲩⲁ ⲡⲟⲩⲁ ⲧⲁϩⲟϥ ⲙⲡⲁⲧϥⲉⲓⲙⲉ :—
ⲟⲩⲟⲓ ⲛⲁⲓ ⲁⲛⲟⲕ ϫⲉⲁⲓⲉⲡⲓⲕⲁⲗⲉ ⲙⲡⲙⲟⲩ ⲙⲡⲉⲓϩⲉ ⲉⲣⲟϥ ·
ⲁⲓⲁⲓⲧⲉⲓ ⲛⲟⲩϣⲱⲛⲉ ⲙⲡⲉϥⲓ ⲛⲁⲓ ·
ⲕⲥⲟⲟⲩⲛ ⲡⲁϫⲟⲉⲓⲥ ϫⲉϯⲁⲓⲧⲉⲓ ⲙⲡⲁⲙⲟⲩ ⲡⲁⲣⲁⲡⲁⲱⲛϩ · ϫⲉⲁⲓⲣⲁⲧⲉⲓⲱⲧ ϩⲓⲙⲁⲁⲩ ϩⲙⲡⲓⲁⲓⲱⲛ
ϯⲣⲙⲛⲧⲣⲉ ⲙⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ · ϫⲉⲉⲕϣⲁⲛⲃⲱⲕ ⲉⲃⲟⲗ ϩⲓⲧⲟⲟⲧ ⲙⲡϩⲟⲟⲩ · ⲉⲕⲉⲕⲧⲟⲕ ⲟⲛ ⲛⲅϭⲙⲡⲁϣⲓⲛⲉ ·
ⲁⲛⲟⲕ ⲡⲉⲓϩⲙϩⲁⲗ ⲛⲁⲧϣⲁⲩ ·
ⲉϣⲱⲡⲉ ⲉⲓϣⲁⲛⲙⲟⲩ ⲉⲕⲉⲧⲱⲙⲥ ⲙⲡⲁⲥⲱⲙⲁ · ⲙⲏⲡⲟⲧⲉ ⲛⲧⲉⲡⲁⲥⲱⲙⲁ ϭⲱ ⲉϥⲛⲏϫ ⲉⲃⲟⲗ ⲙⲡⲉⲓⲙⲁ · ⲛⲧⲉⲧⲙⲗⲁⲁⲩ ⲛⲣⲱⲙⲉ ⲣⲡⲁⲙⲉⲉⲩⲉ ·
ⲓⲏⲥⲟⲩⲥ ⲇⲉ ⲁϥϣⲛϩⲧⲏϥ ϩⲁⲁⲡⲁ ⲃⲓⲕⲧⲱⲣ ⲉϥⲛⲁⲩ ⲉⲣⲟϥ ⲉϥⲣⲓⲙⲉ ·
ⲡⲉϫⲁϥ ⲛⲁϥ
ϫⲉⲥⲟⲩⲱⲛⲧ ϫⲉⲁⲛⲅ ⲛⲓⲙ ·
ⲁⲛⲟⲕ ⲡⲉ ⲛⲧⲁⲓⲛⲟⲩϩⲙ
ⲁⲛⲟⲕ ⲡⲉ ⲛⲧⲁⲓⲛⲟⲩϩⲙ ⲙⲙⲟⲕ ϩⲙⲡⲉϭⲗⲟϭ ⲙⲡⲉⲛⲓⲡⲉ ·
ⲁⲛⲟⲕ ⲡⲉ ⲛⲧⲁⲓⲧⲟⲩϫⲟⲕ ϩⲙⲡⲙⲧⲱⲕ ⲛⲧⲥⲓⲟⲟⲩⲛ ·
ⲁⲛⲟⲕ ⲡⲉ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ⲡⲉⲧⲛⲟⲩϩⲙ ⲙⲙⲟⲕ ϩⲛⲛⲉⲕⲑⲗⲓⲯⲓⲥ ⲧⲏⲣⲟⲩ ·
ⲁⲛⲟⲕ ϯϣⲟⲟⲡ ⲛⲙⲙⲁⲕ ϩⲙⲙⲁ ⲛⲓⲙ ⲉⲧⲕⲛⲁⲃⲱⲕ ⲉⲣⲟϥ ·
ⲙⲡⲣⲗⲩⲡⲉⲓ ϫⲉⲕϣⲟⲟⲡ ϩⲛⲧⲉⲓⲉⲣⲏⲙⲓⲁ ·
ϩⲁⲙⲏⲛ ϯϫⲱ ⲙⲙⲟⲥ ⲛⲁⲕ ϫⲉⲕⲛⲁϣⲱⲡⲉ ⲛⲙⲙⲁⲓ ϩⲛⲧϩⲓⲉⲣⲟⲩⲥⲁⲗⲏⲙ ⲛⲧⲡⲉ ⲧⲁⲡⲟⲗⲓⲥ ⲙⲙⲉⲣⲓⲧ · ⲁⲩⲱ ⲕⲁⲧⲁⲧϩⲉ ⲉϣⲁⲓϩⲙⲟⲟⲥ ϩⲓⲡⲁⲑⲣⲟⲛⲟⲥ ·
ⲕⲛⲁϩⲙⲟⲟⲥ ϩⲱⲱⲕ ϩⲓϫⲙⲡⲱⲕ · ⲁⲩⲱ ϯⲛⲁⲧⲣⲉⲇⲩⲣⲁⲛⲛⲟⲥ ⲛⲓⲙ · ϩⲓⲁⲣⲭⲏ ⲛⲓⲙ · ⲥⲱⲧⲙ ⲉⲧⲃⲉⲡⲉⲕⲣⲁⲛ ⲛⲥⲉⲣϣⲡⲏⲣⲉ ·
ⲁⲩⲱ ϯⲛⲁⲧⲣⲉⲩⲉⲓ ⲉⲣⲁⲧϥ ⲙⲡⲉⲕⲧⲟⲡⲟⲥ · ⲛⲥⲉⲛⲇⲱⲣⲟⲛ ⲛⲁⲕ ϩⲙⲡⲁⲣⲁⲛ ·
ϯⲛⲁⲧⲣⲉϩⲉⲛⲛⲟϭ ⲛϣⲡⲏⲣⲉ ⲙⲛϩⲉⲛⲙⲁⲉⲓⲛ ⲟⲩⲱⲛϩ ⲉⲃⲟⲗ ϩⲙⲡⲉⲕⲧⲟⲡⲟⲥ ·
ⲟⲩⲟⲛ ⲛⲓⲙ ⲉⲧⲛⲁⲉⲓ ⲉⲡⲉⲕⲧⲟⲡⲟⲥ ⲛϥⲉⲣⲏⲧ ⲛϥⲧⲙⲧⲁⲁⲩ · ϯⲛⲁϫⲓϩⲁⲡ ⲛⲙⲙⲁϥ ϩⲁⲣⲟⲟⲩ :—
ⲁⲩⲱ ⲡⲉⲓⲡⲩⲣⲅⲟⲥ ⲉⲧⲕⲟⲩⲏⲏϩ ⲛϩⲏⲧϥ · ⲥⲉⲛⲁⲱϫⲛ ⲁⲛ ⲛϭⲓⲙⲙⲏⲏϣⲉ ⲉⲧⲛⲏⲩ ⲉⲣⲁⲧⲕ ⲛⲉⲕⲡⲟⲗⲓⲧⲉⲓⲁ ⲙⲛⲛⲉⲕⲙⲛⲧϫⲱⲱⲣⲉ ⲛⲁⲃⲱⲕ ϣⲁⲁⲣⲏϫϥ ⲙⲡⲕⲁϩ ·
ⲕⲛⲁⲣ ⲧⲉⲓⲣⲟⲙⲡⲉ ϩⲛⲧⲉⲝⲱⲣⲓⲥⲧⲓⲁ · ϩⲣⲁⲓ ϩⲛⲧⲕⲉⲣⲟⲙⲡⲉ ⲥⲉⲛⲁϥⲓ ⲛⲧⲉⲕⲁⲡⲉ ϩⲛⲧⲙⲏⲏⲧⲉ ⲙⲡⲉⲓⲕⲁⲥⲧⲣⲟⲛ ϩⲛⲧⲥⲏϥⲉ ·
ⲕⲛⲁϣⲉⲡ ϩⲉⲛⲕⲉⲕⲟⲩⲓ ⲅⲁⲣ ⲛϩⲓⲥⲉ ⲉϫⲙⲡⲁⲣⲁⲛ ·
ϯⲛⲏⲩ ⲟⲛ ⲛⲧⲁϯϭⲟⲙ ⲛⲁⲕ ϣⲁⲛⲧⲕϯϣⲓⲡⲉ ⲙⲡⲇⲟⲩⲝ ⲙⲛⲛⲉϥⲃⲁⲥⲁⲛⲟⲥ ·
ⲛⲧⲉⲩⲛⲟⲩ ⲁⲁⲡⲁ ⲃⲓⲕⲧⲱⲣ ⲡⲁϩⲧϥ ⲙⲡϫⲟⲉⲓⲥ ⲉϥϫⲱ ⲙⲙⲟⲥ ·
ϫⲉⲁⲛⲅ ⲛⲓⲙ ⲁⲛⲟⲕ ϫⲉⲁⲓⲣ ⲙⲡϣⲁ ⲉⲧⲣⲉⲕϣⲁϫⲉ ⲛⲙⲙⲁⲓ ⲱ ⲡⲁϫⲟⲉⲓⲥ ·
ⲁⲓⲥ ⲁⲥⲡⲁⲍⲉ ⲙⲙⲟϥ · ⲁϥⲃⲱⲕ ⲉϩⲣⲁⲓ ⲉⲙⲡⲏⲩⲉ · ⲉⲩϩⲩⲙⲛⲉⲩⲉ ⲉⲣⲟϥ ⲛϭⲓⲛⲁⲅⲅⲉⲗⲟⲥ ·
ⲁⲡⲁ ⲃⲓⲕⲧⲱⲣ ⲇⲉ ⲛⲉϥϣⲟⲟⲡ ϩⲙⲡⲕⲁⲥⲧⲣⲟⲛ :— ⲉⲣⲉⲡϫⲟⲉⲓⲥ ⲓⲏⲥⲟⲩⲥ ϣⲟⲟⲡ ⲛⲙⲙⲁϥ ·
ⲁⲡⲁ ⲃⲓⲕⲧⲱⲣ ⲇⲉ ⲁϥϣⲱⲡ ⲛⲁϥ ⲛⲧⲉϥⲕⲁⲓⲥⲉ ⲙⲛⲧⲉϥⲧⲁⲓⲃⲉ ·
ⲡⲕⲁⲥⲧⲣⲟⲛ ⲇⲉ ⲁϥⲁϣⲁⲓ ⲙⲙⲁⲧⲟⲓ ⲉⲙⲁⲧⲉ · ⲉⲧⲃⲉⲡⲙⲁⲕⲁⲣⲓⲟⲥ ⲁⲡⲁ ⲃⲓⲕⲧⲱⲣ ·
ⲡⲙⲁⲕⲁⲣⲓⲟⲥ ⲇⲉ ⲁⲡⲁ ⲃⲓⲕⲧⲱⲣ ⲁϥⲃⲱⲕ ⲛⲛⲉϥϣⲗⲏⲗ ⲉⲧϥⲉⲓⲣⲉ ⲙⲙⲟⲟⲩ · ⲁⲩⲱ ⲛⲉϥⲉⲓⲣⲉ ⲛϩⲉⲛⲛⲟϭ ⲛⲛⲏⲥⲧⲉⲓⲁ · ⲁⲩⲱ ⲛⲉϥϩⲁⲣⲉϩ ⲉⲛⲉϥⲥⲁⲃⲃⲁⲧⲟⲛ · ⲉⲣⲉⲡϫⲟⲉⲓⲥ ⲓⲏⲥⲟⲩⲥ ϣⲟⲟⲡ ⲛⲙⲙⲁϥ ϩⲛⲟⲩⲉⲓⲣⲏⲛⲏ ⲛⲧⲉⲡⲛⲟⲩⲧⲉ · ⲉⲣⲉⲛⲉϥⲥⲙⲟⲩ ⲉⲧⲟⲩⲁⲁⲃ ⲛⲁϣⲱⲡⲉ ⲛⲙⲙⲁⲛ ϩⲁⲙⲏⲛ :
ⲡⲇⲟⲩⲝ ⲇⲉ ⲥⲉⲃⲁⲥⲧⲓⲁⲛⲟⲥ ⲁϥⲉⲓ ⲉϩⲣⲁⲓ ⲉⲙⲉϣⲧⲡⲕⲁⲥⲧⲣⲟⲛ ·
ⲁⲥⲧⲉⲣⲓⲟⲥ ⲇⲉ ⲡⲉⲡⲣⲁⲓⲧⲱⲣⲓⲟⲥ ⲙⲡⲕⲁⲥⲧⲣⲟⲛ · ⲁϥⲡⲁϩⲧϥ ϩⲓⲧϩⲏ ⲙⲡⲕⲟⲙⲉⲥ · ⲉⲣⲉⲥⲟⲧⲏⲣⲓⲭⲟⲥ ⲟ ⲛⲟⲩⲙⲉⲗⲁⲣⲓⲟⲥ · ⲁϥϯ ⲛⲁϥ ⲙⲡⲗⲓⲃⲉⲗⲗⲟⲥ ⲛⲁⲡⲁ ⲃⲓⲕⲧⲱⲣ · ⲉⲧⲣⲉϥⲡⲁⲣϩⲓⲥⲧⲁ ⲙⲙⲟϥ ⲛⲁϥ ·
ⲧⲟⲧⲉ ⲡⲇⲟⲩⲝ ⲁϥⲕⲉⲗⲉⲩⲉ ⲉⲧⲣⲉⲩⲡⲱⲣϣ ⲙⲡⲃⲏⲙⲁ ⲙⲡϩⲟⲩⲛ ⲛⲧⲡⲩⲗⲏ ⲙⲡⲕⲁⲥⲧⲣⲟⲛ · ϫⲉⲕⲁⲥ ⲉϥⲉⲥⲱⲧⲙ ⲉⲡⲡⲉⲧⲟⲩⲁⲁⲃ ⲁⲡⲁ ⲃⲓⲕⲧⲱⲣ ·
ϩⲧⲟⲟⲩⲉ ⲇⲉ ⲛⲧⲉⲣⲉϥϣⲱⲡⲉ ⲁϥϩⲙⲟⲟⲥ ⲉⲡⲃⲏⲙⲁ ⲛϭⲓⲡⲇⲟⲩⲝ · ⲁϥⲟⲩⲉϩⲥⲁϩⲛⲉ ⲉⲧⲣⲉⲩⲡⲁⲣϩⲓⲥⲧⲁ ⲛⲁϥ ⲙⲡⲇⲓⲕⲁⲓⲟⲥ ·
ⲛⲕⲉⲥⲧⲱⲛⲁⲣⲓⲟⲥ ⲇⲉ ⲁⲩϭⲱⲡⲉ ⲛⲁⲡⲁ ⲃⲓⲕⲧⲱⲣ ⲛϩⲟⲩⲛ ⲛⲧⲉϥⲣⲓ · ⲉⲣⲉϩⲉⲛⲑⲁⲣⲙⲟⲩⲥ ϩⲛⲧⲉϥϭⲓϫ ⲉϥⲟⲩⲱⲙ ·
ⲁⲡⲁ ⲃⲓⲕⲧⲱⲣ ⲇⲉ ⲁϥⲛⲉϫ ⲛⲧϩⲁⲣⲙⲟⲩⲥ ⲉⲡⲉⲥⲏⲧ ⲉⲡϣⲟⲩϣⲧ ⲉϥϫⲱ ⲙⲙⲟⲥ ·
ϫⲉⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ⲉⲕⲉⲧⲣⲉⲛⲉⲓⲑⲁⲣⲙⲟⲥ ⲣⲱⲛⲉ ⲛⲥⲉⲧⲙⲱϫⲛ ϣⲁⲉⲛⲉϩ · ⲁⲩⲱ ⲛⲥⲉϣⲱⲡⲉ ⲙⲙⲁⲉⲓⲛ ⲛⲛⲅⲉⲛⲉⲁ ⲧⲏⲣⲟⲩ ⲉⲧⲛⲏⲩ · ⲙⲏⲡⲟⲧⲉ ⲛⲧⲉⲛⲉⲓⲁⲥⲉⲃⲏⲥ ϩⲉ ⲉⲣⲟⲟⲩ ·
ⲁϥϣⲗⲏⲗ ⲇⲉ ⲛϭⲓⲁⲡⲁ ⲃⲓⲕⲧⲱⲣ ⲉϥϫⲱ ⲙⲙⲟⲥ ·
ϫⲉⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ⲙⲡⲣϯϣⲓⲡⲉ ⲛⲁⲓ ϩⲓⲧϩⲏ ⲙⲡⲉⲓⲁⲛⲟⲙⲟⲥ ·
ⲙⲛⲛⲥⲱⲥ ⲁϥⲉⲓ ⲉⲡⲉⲥⲏⲧ ⲙⲛⲙⲙⲁⲧⲟⲓ · ⲁϥⲁϩⲉⲣⲁⲧϥ ϩⲓⲧϩⲏ ⲙⲡⲇⲟⲩⲝ ·
ⲡⲉϫⲉⲡⲇⲟⲩⲝ ⲛⲁϥ
ϫⲉϩⲉⲛⲥϩⲁⲓ ⲛⲉ ⲛⲁⲓ · ⲛⲧⲁⲡⲣⲣⲟ
ⲁⲗⲏⲑⲱⲥ ϯⲥⲟⲟⲩⲛ ⲙⲙⲟⲓ ⲉⲓϫⲓ ⲛⲥⲉ ⲛⲁⲛⲛⲱⲛⲛⲁ · ⲉⲣⲉⲡⲁⲉⲓⲱⲧ ⲟ ⲛⲥⲧⲣⲁⲧⲏⲗⲁⲧⲏⲥ · ⲁⲩⲱ ⲉⲣⲉⲡⲛⲟⲩⲧⲉ ⲙⲟⲥⲧⲉ ⲙⲙⲟⲓ ϫⲉⲉⲓϫⲓ ⲙⲙⲟⲟⲩ ϩⲛⲟⲩϫⲓ ⲛϭⲟⲛⲥ ·
ⲧⲉⲛⲟⲩ ϭⲉ ⲱ ⲡⲇⲟⲩⲝ · ⲙⲛⲛⲟⲩⲃ ⲟⲩⲇⲉ ⲙⲛϩⲁⲧ ⲛⲁϣ ⲛⲉ ϩⲙⲡⲣⲱⲙⲉ ⲙⲡⲛⲁⲩ ⲛⲧⲉϥⲁⲛⲁⲅⲕⲏ ·
ⲉⲧⲃⲉⲡⲁⲓ ϭⲉ ⲙⲁⲣⲛⲙⲓϣⲉ ⲉⲣⲟⲛ · ϫⲉⲟⲩⲟⲃϣⲥ ⲧⲉ ⲛⲧⲁⲩⲕⲁⲁⲥ ϩⲓϫⲙⲡⲉⲛϩⲏⲧ · ⲉⲧⲙⲣⲡⲙⲉⲉⲩⲉ ⲙⲡⲙⲟⲩ ⲙⲡⲓⲁⲓⲱⲛ ·
ⲙⲙⲟⲛ ⲁⲓϫⲓ ⲉϩⲟⲟⲩ ϩⲱ ⲁⲩⲱ ⲁⲓϫⲓⲥⲉ ·
ⲉⲧⲃⲉⲡⲁⲓ ⲁⲡⲉⲧⲥⲏϩ ϫⲱⲕ ⲉⲃⲟⲗ ⲉϫⲱⲓ · ϫⲉⲡⲉⲧϫⲓⲥⲉ ⲙⲙⲟϥ ⲥⲉⲛⲁⲑⲃⲃⲓⲟϥ · ⲡⲉⲧⲑⲃⲃⲓⲟ ⲇⲉ ⲙⲙⲟϥ ⲥⲉⲛⲁϫⲁⲥⲧϥ ·
ⲧⲟⲧⲉ ⲥⲉⲃⲁⲥⲧⲓⲁⲛⲟⲥ ⲁϥϭⲱⲛⲧ ⲉⲙⲁⲧⲉ ⲡⲉϫⲁϥ ⲛⲁϥ ϫⲉⲑⲩⲥⲓⲁⲍⲉ ·
ⲁϥⲟⲩⲱϣⲃ ϫⲉⲛϯⲛⲁⲑⲩⲥⲓⲁⲍⲉ ⲁⲛ ·
ⲡⲉⲧⲉϩⲛⲁⲕ ⲧⲏⲣϥ ⲁⲣⲓϥ ⲛⲁⲓ ·
ⲉϣϫⲉ ⲁⲓϩⲉ ⲉⲧⲟⲟⲧⲟⲩ ⲛϥⲧⲟⲟⲩ ⲛⲇⲓⲕⲁⲥⲧⲏⲣⲓⲟⲛ ϣⲁⲧⲉⲛⲟⲩ · ⲁⲩⲱ ⲙⲡⲓⲣϩⲟⲧⲉ ϩⲏⲧⲟⲩ · ϫⲉⲁⲡϫⲟⲉⲓⲥ ϯϭⲟⲙ ⲛⲁⲓ ⲛϩⲏⲧⲟⲩ ⲧⲏⲣⲟⲩ ·
ⲧⲉⲛⲟⲩ ϭⲉ ⲱ ⲡⲇⲟⲩⲝ · ⲛⲧⲁⲩⲉⲝⲱⲣⲓⲍⲉ ⲙⲙⲟⲓ ⲉⲡⲉⲓⲙⲁ ⲉⲧⲃⲉⲡⲉⲓⲣⲁⲛ ϫⲉⲑⲩⲥⲓⲁⲍⲉ ·
ϯⲟⲩⲱϣ ϭⲉ ⲁⲛ ⲉⲧⲣⲁϭⲱ ϩⲙⲡⲉⲓⲕⲟⲥⲙⲟⲥ ⲉⲧⲛⲁⲃⲱⲗ ⲉⲃⲟⲗ ⲛϥⲧⲁⲕⲟ ·
ⲉⲓⲙⲉ ϭⲉ ⲛⲁⲕ ⲱ ⲡⲇⲟⲩⲝ · ϫⲉⲉⲕϣⲁⲛⲃⲁⲥⲁⲛⲓⲍⲉ ⲙⲙⲟⲓ ⲛⲟⲩⲙⲏⲏϣⲉ ⲛⲥⲟⲡ · ⲉⲕϯⲛⲟⲩⲙⲛⲧϫⲁⲣϩⲏⲧ ⲛϩⲟⲩⲟ ⲙⲡⲁⲗⲟⲅⲓⲥⲙⲟⲥ ⲉⲧϩⲙⲡⲁⲥⲁ ⲛϩⲟⲩⲛ ·
ϩⲟϯ ⲙⲉⲛ ϫⲉⲁⲓⲣⲙⲡϣⲁ ϩⲱⲗⲱⲥ ⲉⲧⲣⲉⲩⲥⲟϣⲧ ⲉϫⲙⲡⲣⲁⲛ ⲙⲡⲉⲭⲣⲓⲥⲧⲟⲥ ·
ⲡⲉϫⲉⲡⲇⲟⲩⲝ ⲛⲁⲡⲁ ⲃⲓⲕⲧⲱⲣ ·
ϫⲉⲁⲗⲟⲕ ⲉⲕⲟ ⲛϩⲁϩ ⲛϣⲁϫⲉ ·
ⲙⲏ
ⲡⲙⲁⲕⲁⲣⲓⲟⲥ ⲡⲁⲩⲗⲟⲥ ⲡⲁⲡⲟⲥⲧⲟⲗⲟⲥ ⲛⲛϩⲉⲑⲛⲟⲥ ⲡⲉⲛⲧⲁϥϣⲱⲡⲉ ⲛⲥⲁϩ ⲛⲧⲉⲕⲕⲗⲏⲥⲓⲁ ⲡⲉⲛⲧⲁϥⲁⲅⲱⲛⲓⲍⲉ ⲉⲧⲛⲧⲱⲛϥ ⲉⲛⲇⲩⲛⲁⲙⲓⲥ ⲛⲁⲥⲱⲙⲁⲧⲟⲥ ϩⲛⲧⲉϥⲡⲟⲗⲩⲧⲧⲓⲁ
ⲡⲉⲓⲁⲅⲅⲉⲗⲟⲥ ⲉⲧⲏⲡ ⲉⲡⲕⲁϩ ·
ⲁⲩⲱ ⲡⲉⲓⲣⲱⲙⲉ
ⲡⲉⲧⲉⲙⲛⲧϩⲉ ⲙⲡⲁⲣϩⲓⲥⲧⲁ ⲙⲡⲉϥⲙⲉ ⲙⲛⲡⲉϥⲕⲱϩ ⲉϩⲟⲩⲛ ⲉⲡⲉⲭⲣⲓⲥⲧⲟⲥ ·
ⲡϥⲁⲓⲣⲟⲟⲩϣ ⲛⲛⲉⲕⲕⲗⲏⲥⲓⲁ ·
ⲉϣϫⲉ ⲁⲡⲉⲓⲣⲱⲙⲉ ϭⲉ ⲉⲧⲟⲩⲁⲁⲃ ⲉⲧⲉⲩⲛⲧⲁϥ ⲙⲙⲁⲩ ⲙⲡⲉⲓⲙⲏⲏϣⲉ ⲛⲁⲣⲉⲧⲏ ⲡⲉ ⲛⲧⲁϥϫⲟⲟⲥ ϩⲛⲟⲩⲡⲁⲣⲣⲏⲥⲓⲁ ϫⲉϯⲥⲟⲟⲩⲛ ⲁⲛ ⲛⲗⲁⲁⲩ ⲁⲛⲟⲕ ⲉⲁⲓⲁⲁϥ ·
ⲁϥⲣϩⲟⲧⲉ ⲁⲩⲱ ⲁϥϣⲁϫⲉ ⲛⲧⲉⲓϩⲉ ·
ⲉⲓⲉ ⲟⲩ ⲡⲉⲧⲛⲛⲁⲁⲁϥ ⲁⲛⲟⲛ ⲛⲉⲓⲧⲁⲗⲁⲓⲡⲱⲣⲟⲥ ⲛⲁⲓ ⲉⲙⲡⲟⲩⲕⲁⲧⲟⲣⲑⲟⲩ ⲛⲗⲁⲁⲩ ⲛⲁⲣⲉⲧⲏ ·
ⲟⲩⲕ ⲟⲩⲛⲡⲉⲧⲉϣϣⲉ ⲉⲣⲟⲛ ⲡⲉ ⲉⲧⲣⲉⲛⲣⲟⲉⲓⲥ
ϣⲁⲣⲉϩⲟⲓⲛⲉ ⲙⲉⲛ ⲉⲩⲫⲣⲁⲛⲉ ⲉϫⲛⲟⲩⲙⲛⲧⲣⲙⲙⲁⲟ ·
ϩⲉⲛⲕⲟⲟⲩⲉ ⲇⲉ ⲉϫⲛϩⲉⲛⲙⲁ ⲛⲥⲱ ⲙⲛϩⲉⲛϭⲓⲛⲟⲩⲟⲟⲙ ·
ⲉⲧⲃⲉⲡⲁⲓ ⲡⲉⲧⲉϣϣⲉ ⲡⲉ ⲉⲧⲣⲉⲛϥⲓⲡⲣⲟⲟⲩϣ ϩⲁⲧⲉⲛⲯⲩⲭⲏ ·
ⲛⲟⲩⲟⲉⲓϣ ⲛⲓⲙ ⲁⲩⲱ ⲉⲧⲣⲉⲛϫⲟⲟⲥ
ⲁⲗⲗⲁ ⲕⲁⲛ ⲉⲣϣⲁⲛⲕⲁⲧⲟⲣⲑⲟⲩ ⲛⲧⲁⲣⲉⲧⲏ ϯϩⲧⲏ ⲉⲧⲙϫⲓⲥⲉ ⲛϩⲏⲧ ⲉϫⲙⲡⲟⲩⲥⲁ ·
ⲙⲏⲡⲟⲧⲉ ⲛⲧⲉⲡⲛⲟⲩⲧⲉ
ⲡⲉⲧϯϩⲣⲉ ⲛⲥⲁⲣⲝ ⲛⲓⲙ ⲁϥⲛⲏⲥⲧⲉⲩⲉ ϩⲛⲧⲥⲁⲣⲝ ⲉⲧⲃⲏⲏⲧⲉ ·
ⲡⲉⲛⲧⲁϥⲧⲁⲙⲓⲟ ⲉⲡⲉϩⲗⲟϭ ⲙⲡⲉⲃⲓⲱ ·
ⲁϥϫⲓϯⲡⲉ ⲛⲟⲩⲥⲓϣⲉ ⲉⲧⲃⲏⲏⲧⲉ ·
ⲡⲉⲧⲕⲟⲥⲙⲉⲓ ⲛⲧⲡⲉ
ⲁϥⲫⲟⲣⲉⲓ ⲛⲟⲩⲕⲗⲟⲙ
ⲉⲁϥϣⲱⲡⲉ ⲛⲥⲧⲙⲏⲧ ϣⲁⲁ
ⲟⲩⲙⲟⲩ ⲇⲉ ⲛⲥⲧⲁⲩⲣⲟⲥ ·
ⲟⲩⲕ ⲟⲩⲛⲡⲉⲧⲉϣϣⲉ ⲁⲛ ⲡⲉ ⲉⲧⲣⲉⲛϣⲟⲩϣⲟⲩ ⲙⲙⲟⲛ ϩⲛⲛⲁⲓ ·
ⲁⲗⲗⲁ ⲉⲧⲣⲉⲛⲧⲟⲉⲓⲧ ⲛⲧⲛⲣⲓⲙⲉ ⲛⲧⲛⲥⲱⲧⲙ ⲥⲁⲡⲉⲧϫⲱ ⲙⲙⲟⲥ ϫⲉⲙⲕⲁϩ ⲛϩⲏⲧ ⲉϫⲛⲛⲉⲧⲧⲉⲧⲛϫⲱ ⲙⲙⲟⲟⲩ ϩⲛⲛⲉⲧⲛϩⲏⲧ ϩⲓϫⲛⲛⲉⲧⲙⲙⲁ ⲛⲛⲕⲟⲧⲕ ·
ϫⲉⲕⲁⲥ ⲛⲉ ⲛⲧⲁⲛⲁⲁⲩ ϩⲙⲡⲉϩⲟⲟⲩ ⲉⲛⲁⲣⲡⲉⲩⲙⲉⲉⲩⲉ ϩⲛⲧⲉⲟⲩϣⲏ · ⲛⲧⲛⲁϣⲁϩⲟⲙ ⲉϩⲣⲁⲓ ⲉϫⲱⲟⲩ ·
ⲧⲁⲓ ⲧⲉ ⲧϩⲉ ⲛⲧⲁϥⲁⲁⲥ ⲛϭⲓⲁⲭⲁⲃ ⲛⲧⲉⲣⲉϥⲙⲕⲁϩ ⲛϩⲏⲧ ·
ⲁϥⲛⲏⲥⲧⲉⲩⲉ ⲁϥⲙⲟⲣϥ ⲛⲟⲩϭⲟⲟⲩⲛⲉ ·
ⲁⲩⲱ ⲟⲩ ⲡⲉ ⲛⲧⲁⲡϫⲟⲉⲓⲥ ϫⲟⲟϥ ⲉⲧⲃⲏⲏⲧϥ ⲛⲛⲁⲉⲓⲛⲉ ⲛⲧⲕⲁⲕⲓⲁ ⲉϩⲣⲁⲓ ⲉϫⲱϥ ϩⲛⲛⲉϥϩⲟⲟⲩ ·
ⲉⲧⲃⲉⲡⲁⲓ ⲣⲱ ⲁⲡⲥⲱⲧⲏⲣ ⲙⲁⲅⲁⲣⲓⲍⲉ ⲛⲛⲉⲧⲣⲓⲙⲉ ·
ⲛⲉⲧⲣⲓⲙⲉ ⲁⲛ ⲉϫⲛⲟⲩⲕⲱⲱⲛⲥ ⲏ ⲡⲟⲥⲉ ⲛϩⲉⲛⲭⲣⲏⲙⲁ ·
ⲁⲗⲗⲁ ⲉϩⲣⲁⲓ ⲉϫⲛⲛⲉⲩⲛⲟⲃⲉ ·
ⲁϫⲓⲥ ϩⲱⲱⲕ ⲛⲧϩⲉ ⲛⲇⲁⲩⲉⲓⲇ ϫⲉϯⲛⲁϫⲱⲕⲙ ⲙⲡⲁϭⲗⲟϭ ⲕⲁⲧⲁⲟⲩϣⲏ ⲟⲩϣⲏ ·
ϯⲛⲁϩⲱⲣⲡ ⲙⲡⲁⲡⲣⲏϣ ϩⲛⲛⲁⲣⲙⲉⲓⲟⲟⲩⲉ · ⲁⲩⲱ ⲟⲛ ϫⲉⲁⲛⲁⲃⲁⲗ ⲧⲁⲩⲟ ⲉϩⲣⲁⲓ ⲛϩⲉⲛⲟⲑⲉ ⲙⲙⲟⲟⲩ ⲉⲃⲟⲗ ϫⲉⲙⲡⲟⲩϩⲁⲣⲉϩ ⲉⲡⲉⲕⲛⲟⲙⲟⲥ · ⲉⲓⲱ ⲉⲃⲟⲗ ⲙⲡⲧⲱⲗⲙ ϩⲓⲧⲛ ⲛⲣⲙⲉⲓⲟⲟⲩⲉ ·
ϩⲓⲟⲩⲉ ⲉϩⲟⲩⲛ ϩⲛⲧⲉⲕⲙⲉⲥⲧϩⲏⲧ ·
ϫⲓ ⲛⲁⲕ ⲙⲡⲣⲡⲙⲉⲉⲩⲉ ⲛⲛⲉⲕⲛⲟⲃⲉ ·
ⲉⲛⲧⲁⲕⲁⲁⲩ ·
ⲁⲩϭⲱⲣϭ ⲉⲣⲟⲕ ⲛⲟⲩⲟⲉⲓϣ ϩⲓⲧⲛⲛⲉⲕⲃⲁⲗ ·
ⲁⲕⲟⲩⲱⲛ ⲛⲛⲉⲕϣⲟⲩϣⲧ ⲛⲟⲩⲟⲉⲓϣ ⲕⲁⲕⲱⲥ ·
ⲁⲕⲡⲗⲁⲡⲧⲉⲓ ⲛⲧⲉⲕⲯⲩⲭⲏ ϩⲛⲛⲉⲕⲃⲁⲗ ·
ⲛⲃⲁⲗ
ⲑⲉⲣⲁⲡⲉⲩⲉ ⲙⲙⲟⲟⲩ ⲧⲉⲛⲟⲩ ϩⲓⲧⲛⲛⲣⲙⲉⲓⲟⲟⲩⲉ
ⲁⲩⲱ ϣⲧⲁⲙ ⲛⲛⲉⲕϣⲟⲩϣⲧ ⲉⲧⲙⲑⲉⲱⲣⲉⲓ
ϫⲉⲛⲉⲕϩⲉ
ϣⲁⲣⲉⲧⲥⲩⲛⲏⲑⲓⲁ ⲅⲁⲣ ⲥⲉⲕⲡⲉⲧⲛⲁⲟⲩⲁϩϥ ⲛⲥⲱⲥ ⲉϩⲣⲁⲓ ⲉϩⲉⲛⲛⲟϭ ⲛⲛⲟⲃⲉ ·
ⲁⲕⲫⲟⲣⲉⲓ ⲛⲟⲩϩⲃⲥⲱ ⲉⲥⲡⲣⲉⲓⲱⲟⲩ ϯϩⲧⲏⲕ ⲉⲣⲟⲕ ⲉⲧⲙϩⲙⲟⲟⲥ ⲉϩⲣⲁⲓ ϩⲙⲙⲁ ⲛⲓⲙ ⲙⲏⲡⲟⲧⲉ ⲛⲥⲧⲱⲗⲙ ·
ⲉⲕϣⲁⲛⲕⲁⲧⲁⲫⲣⲟⲛⲉⲓ ⲅⲁⲣ ⲙⲡϣⲟⲣⲡ ⲛⲧⲱⲗⲙ ⲙⲛⲡⲙⲉϩⲥⲛⲁⲩ ⲙⲛⲡⲙⲉϩϣⲟⲙⲛⲧ ⲗⲟⲓⲡⲟⲛ ϩⲱⲥ ⲉⲁⲧϩⲟⲓⲧⲉ ⲧⲱⲗⲙ ⲧⲏⲣⲥ ·
ⲙⲉⲕϫⲛⲁⲁⲩ ⲉϩⲙⲟⲟⲥ ⲉϩⲣⲁⲓ ϩⲙⲙⲁ ⲛⲓⲙ ⲉϥϫⲁϩⲙ ·
ⲟⲩ ϭⲉ ⲡⲉⲧⲛⲛⲁⲁϥ ⲧⲉⲭⲣⲉⲓⲁ ⲧⲉⲛⲟⲩ ϣⲗⲏⲗ ⲉϥϭⲙϭⲟⲙ ·
ⲙⲏⲡⲟⲧⲉ ⲛⲅϫⲱⲣⲡ ⲉⲩⲱⲛⲉ ϩⲛⲧⲉⲕⲟⲩⲉⲣⲏⲧⲉ ·
ⲁⲩⲱ ϫⲉⲕⲁⲥ ⲉⲣⲉⲡⲁⲅⲅⲉⲗⲟⲥ ⲙⲡϫⲟⲉⲓⲥ ⲕⲱⲧⲉ ⲉⲣⲟⲕ ⲛϥⲛⲁϩⲙⲉⲕ · ⲛⲅϭⲙϭⲟⲙ ϩⲱⲱⲕ ⲉϫⲟⲟⲥ ϫⲉⲡⲁⲅⲅⲉⲗⲟⲥ ⲉⲧⲛⲟⲩϩⲙ ⲙⲙⲟⲓ ⲉⲃⲟⲗ ϩⲙⲡⲉⲧϩⲟⲟⲩ ⲛⲓⲙ ·
ⲁⲩⲱ ϫⲉⲕⲁⲥ ϩⲱⲱⲕ ⲉⲣⲉⲡⲁⲅⲅⲉⲗⲟⲥ ⲙⲟⲩⲧⲉ ⲉⲣⲟⲕ ⲉⲃⲟⲗ ϩⲛⲧⲡⲉ ⲛⲧϩⲉ ⲛⲁⲃⲣⲁϩⲁⲙ ·
ⲕⲁⲓ ⲅⲁⲣ ⲛⲁⲅⲅⲉⲗⲟⲥ ⲥⲉⲙⲉ ⲛⲛⲉⲧⲙⲉ ⲙⲡⲉⲩϫⲟⲉⲓⲥ ⲙⲙⲓⲛⲙⲙⲟⲟⲩ ·
ⲡⲉϫⲁϥ ϫⲉϫⲓ ⲛⲟⲩⲯⲁⲗⲙⲟⲥ ⲛⲧⲉⲧⲛϯ ⲛⲟⲩⲧⲩⲙⲡⲁⲛⲟⲛ ·
ⲟⲩⲯⲁⲗⲧⲏⲣⲓⲟⲛ ⲉϥⲛⲟⲧⲙ ⲙⲛⲟⲩⲕⲓⲑⲁⲣⲁ ·
ⲟⲩⲁ ⲡⲉ ϣⲁⲕϫⲓⲧϥ ⲥⲉⲁⲡⲉⲧⲉⲓ ⲙⲙⲟⲕ ⲛϣⲟⲙⲛⲧ ·
ⲕⲁⲓ ⲅⲁⲣ ⲉⲛⲥⲩⲛϩⲓⲥⲧⲁ ⲉⲃⲟⲗ ϩⲛϣⲟⲙⲛⲧ ⲛⲧϩⲉ ⲉⲧⲉⲣⲉⲡⲁⲡⲟⲥⲧⲟⲗⲟⲥ ϫⲱ ⲙⲙⲟⲥ ϫⲉⲉϥⲉϩⲁⲣⲉϩ ⲉⲡⲉⲧⲙⲡⲛⲉⲩⲙⲁ ⲉϥⲟⲩⲟϫ ⲙⲛⲧⲉⲧⲛⲯⲩⲭⲏ ⲙⲛⲡⲉⲧⲛⲥⲱⲙⲁ ·
ⲡⲉⲯⲁⲗⲧⲏⲣⲓⲟⲛ ⲙⲉⲛ ⲡⲉ ⲡⲉⲡⲛⲉⲩⲙⲁ ·
ⲧⲕⲓⲑⲁⲣⲁ ⲇⲉ ⲧⲉ ⲧⲉⲯⲩⲭⲏ ·
ⲡⲧⲩⲡⲡⲁⲛⲟⲛ ⲇⲉ ⲟⲩϣⲁⲁⲣ ⲉϥⲙⲟⲟⲩⲧ ⲡⲉⲧϩⲓⲱⲱϥ ·
ⲙⲟⲩⲟⲩⲧ ϭⲉ ⲛⲧⲥⲁⲣⲝ ·
ⲧⲁⲣⲉⲕⲉϣϭⲙϭⲟⲙ ⲉⲥⲙⲟⲩ
ⲕⲁⲓ ⲅⲁⲣ ⲛⲧⲟϥ ⲡϫⲟⲉⲓⲥ ⲁϥⲙⲟⲩϩ ⲛⲧⲥⲁⲣⲝ ϩⲁⲣⲟⲕ ·
ϭⲱϣⲧ ⲙⲏⲡⲱⲥ ⲛϥϫⲟⲟⲥ ⲛⲁⲕ ϫⲉⲟⲩ ⲡⲉ ⲡϩⲏⲩ ⲙⲡⲁⲥⲛⲟϥ ·
ⲟⲩ ϭⲉ ⲡⲉⲧⲕⲛⲁϣⲧⲟⲩⲉⲓⲟϥ ⲙⲡⲉⲛⲧⲁϥϣⲉⲡⲛⲉⲓϩⲓⲥⲉ ⲧⲏⲣⲟⲩ ϩⲁⲣⲟⲕ ·
ϣⲱⲡⲉ ⲛⲟⲩϣⲏⲛ ⲛⲣⲉϥϯⲕⲁⲣⲡⲟⲥ ⲧⲁⲣⲉⲡⲉⲥⲙⲟⲩ ⲙⲡϫⲟⲉⲓⲥ ϣⲱⲡⲉ ϩⲓϫⲱⲕ ·
ϯⲕⲁⲣⲡⲟⲥ ⲕⲁⲧⲁⲧⲉⲕϭⲟⲙ ·
ⲉϣϫⲉ ⲙⲛϣϭⲟⲙ ⲙⲙⲟⲕ ⲉϯϣⲉ ⲉⲧⲉⲡⲧⲉⲗⲓⲟⲛ
ⲉϣϫⲉ ⲕⲛⲁϣⲱⲡⲉ ⲁⲛ ⲛⲟⲩⲥⲕⲉⲩⲟⲥ ⲛⲛⲟⲩⲃ ϩⲓϩⲁⲧ · ⲙⲡⲣϣⲱⲡⲉ ⲟⲛ ⲛϣⲉ ϩⲓⲭⲟⲣⲧⲟⲥ ϩⲓⲣⲟⲟⲩⲉ · ⲉⲧⲉⲛⲁⲓ ⲛⲉ ⲧϩⲩⲗⲏ ⲙⲡⲕⲱϩⲧ ·
ⲙⲡⲣⲣⲛⲉϩⲃⲏⲩⲉ
ⲛⲅⲁⲣⲭⲉⲓ ⲗⲟⲓⲡⲟⲛ ⲉϩⲟⲙⲟⲗⲟⲅⲉⲓ ⲙⲙⲟⲟⲩ ϩⲙⲡⲙⲁ ⲉⲧⲙⲙⲁⲩ ⲭⲱⲣⲓⲥ ⲙⲛⲧⲣⲉ ·
ⲭⲱⲣⲓⲥ ⲕⲁⲧⲏⲅⲟⲣⲟⲥ ⲭⲱⲣⲓⲥ ⲁⲡⲟⲇⲓⲝⲓⲥ ·
ϩⲙⲡⲧⲣⲉⲕⲑⲉⲱⲣⲉⲓ ⲛⲛⲉⲛⲧⲁⲕⲁⲁⲩ ⲧⲏⲣⲟⲩ ·
ⲙⲛⲛⲉⲛⲧⲁⲕϫⲟⲟⲩ ϩⲛⲟⲩⲙⲛⲧⲁⲧϯϩⲧⲏϥ
ϩⲟⲥⲟⲛ ⲟⲩⲛⲧⲁⲛ ⲡⲕⲁⲓⲣⲟⲥ ⲙⲁⲣⲛⲣϩⲱⲃ ·
ⲉⲣϣⲁⲛⲡⲕⲁⲓⲣⲟⲥ
ⲙⲛⲧϩⲉ ⲉⲧⲣⲉⲛϩⲉ ⲉⲕⲉⲕⲉⲣⲟⲥ
ⲙⲁⲣⲛⲣⲓⲙⲉ ⲉϫⲛⲛⲉⲛϩⲃⲏⲩⲉ ⲉⲛⲧⲁⲛⲁⲁⲩ ⲕⲁⲕⲱⲥ ·
ⲙⲁⲣⲉⲛⲉⲛⲣⲙⲉⲓⲟⲟⲩⲉ ϣⲟⲩⲟ ⲉϫⲛⲛⲉⲛⲟⲩⲟϭⲉ · ⲙⲁⲣⲛϩⲓⲟⲩⲉ ⲉϩⲟⲩⲛ ϩⲛⲛⲉⲛⲙⲉⲥⲧϩⲏⲧ ·
ϫⲉⲕⲁⲥ
ⲙⲁⲣⲛⲣⲓⲙⲉ ⲟⲛ ⲛⲧϩⲉ ⲛⲇⲁⲩⲉⲓⲇ ·
ϫⲉⲕⲁⲥ ⲉⲩⲛⲁⲙⲁⲅⲁⲣⲓⲍⲉ
ⲁⲗⲗⲁ ⲁϥϫⲉⲕⲙⲡⲉϥϭⲗⲟϭ ϩⲛⲛⲉϥⲣⲙⲉⲓⲟⲟⲩⲉ
ⲟⲩⲟⲩϣⲏ ⲛⲟⲩⲱⲧ
ⲉⲡⲉⲓⲇⲏ ⲟⲩⲛ ⲁⲓⲡⲗⲁⲛⲏ ϩⲓⲧⲛⲛⲁⲃⲁⲗ ·
ⲉⲧⲃⲉⲡⲁⲓ
ⲙⲁⲣⲛⲉⲓ
ⲙⲁⲣⲉⲧⲙⲉⲗⲉⲧⲁ ⲛⲛϣⲁϫⲉ ⲙⲡⲛⲟⲩⲧⲉ ϯϩⲣⲟⲕ ⲛⲛϩⲏⲇⲟⲛⲏ ⲉⲧⲟⲩⲏϩ ϩⲣⲁⲓ ⲛϩⲏⲧⲛ ·
ⲛⲁⲓ ⲉⲧⲟ ⲛⲧϩⲉ ⲛϩⲉⲛⲑⲏⲣⲓⲟⲛ ⲛⲁⲅⲣⲓⲟⲛ ·
ϩⲙⲡⲧⲣⲉⲛϥⲓ
ⲙⲁⲣⲉⲗⲁⲁⲩ ⲉϥⲛⲕⲟⲧⲕ ϫⲓⲕⲗⲟⲙ ·
ⲙⲁⲣⲉⲗⲁⲁⲩ
ⲁⲗⲗⲁ ⲡⲉⲧⲛⲁϥⲓϩⲁϩ ⲉⲛⲡⲗⲏⲅⲏ ⲙⲛϩⲉⲛⲥⲏϣⲉ ⲡⲁⲓ ⲡⲉⲧⲛⲁϫⲓⲧⲁⲓⲟ ϩⲓⲧⲙⲡⲁⲅⲱⲛⲱⲑⲉⲧⲏⲥ ·
ϣⲁⲣⲉⲡϫⲁϫⲉ ⲙⲉⲛ ⲡⲱⲧ ⲉⲃⲟⲗ ⲙⲡⲉⲧⲛⲏⲫⲉ ⲛϥⲥⲩⲗⲁ ϩⲱⲱϥ ⲙⲡⲉⲧⲛⲕⲟⲧⲕ :
ⲉⲧⲃⲉ ⲡⲁⲓ ⲁⲕⲉⲓⲙⲉ ϫⲉⲟⲩⲛⲧⲁⲕ ϩⲉⲛϫⲁϫⲉ ⲙⲙⲁⲩ ⲉⲩϩⲟⲟⲩ ·
ⲙⲡⲣϯϩⲓⲛⲏⲃ ⲛⲛⲉⲕⲃⲁⲗ ·
ⲟⲩⲇⲉ ϩⲣⲉⲕⲣⲓⲕⲉ ⲛⲛⲉⲕⲃⲟⲩϩⲉ ·
ϫⲉⲉⲕⲉⲣⲃⲟⲗ ⲛⲧϩⲉ ⲛⲟⲩϣϭⲟⲥ ⲉⲃⲟⲗ ϩⲛⲟⲩϩⲁϭⲉ ⲁⲩⲱ ⲛⲧϩⲉ ⲛⲟⲩϩⲁⲗⲏⲧ ⲉⲃⲟⲗ ϩⲛⲟⲩⲡⲁϣ ·
ⲙⲁⲣⲛⲡⲱⲧ ⲛⲟⲩⲟⲉⲓϣ ⲛⲓⲙ ⲉⲃⲟⲗ ϩⲛⲛⲣⲟⲟⲩϣ ⲙⲡⲉⲓⲃⲓⲟⲥ ⲙⲛⲛⲉϥⲁⲗⲟⲩⲉ ·
ⲉⲁⲛⲁⲡⲟⲧⲁⲥⲥⲉ ⲙⲡⲕⲟⲥⲙⲟⲥ
ⲡⲱⲧ ⲉⲃⲟⲗ ⲛⲙⲡⲁⲛⲟⲩⲣⲅⲓⲁ ⲙⲡⲉⲕⲣⲟϥ ·
ⲁⲩⲱ
ⲁⲩⲱ ϩⲙⲡⲁⲛⲟⲩⲧⲉ ϯⲛⲁⲟⲩⲉⲧⲃⲟⲩⲥⲟⲃⲧ ·
ⲙⲡⲣⲡⲁⲣⲉⲧⲉⲓ
ⲙⲁⲣⲉⲡⲉϣⲱⲧ ⲉⲛⲕⲁϭⲉⲓ ⲁⲗⲗⲁ ϣⲁϥϥⲓ ⲉϩⲣⲁⲓ ϩⲁϩⲉⲛϩⲟⲉⲓⲙ ϫⲉⲉϥⲉϩⲉ ⲉⲛⲉⲭⲣⲏⲙⲁ ·
ϣⲁⲣⲉⲡϣⲟⲉⲓϫ ⲉⲧⲁⲅⲱⲛⲓⲍⲉ ϥⲓ ⲉϩⲣⲁⲓ ϩⲁⲛⲉⲡⲗⲩⲅⲏ · ⲉϥϭⲱϣⲧ ϩⲏⲧϥ ⲙⲡⲉⲕⲗⲟⲙ ·
ⲙⲁⲣⲉⲡⲟⲩⲟⲉⲓ ϩⲉ ⲉⲕⲛⲁⲁⲩ ⲛⲥⲁⲃⲏⲗ ⲛϣⲟⲣⲡ ⲛϥϫⲟ ⲛⲛⲉϭⲣⲱⲱϭ ϩⲛⲛⲉϥϩⲓⲥⲉ ⲙⲙⲓⲛⲙⲙⲟϥ ·
ⲧⲁⲓ ⲧⲉ ⲧϩⲉ ⲛⲛⲉⲧϭⲱϣⲧ ⲉⲃⲟⲗ ϩⲏⲧⲥ ⲛⲧⲙⲛⲧⲣⲣⲟ ⲛⲙⲡⲏⲩⲉ ⲉϣⲁⲩⲉⲡⲛⲉⲑⲗⲓⲯⲓⲥ ϫⲉϩⲉⲛⲗⲁⲁⲩ ⲛⲉ ⲉⲩⲧⲏⲕ ⲛϩⲏⲧ ⲉϫⲛⲧϩⲉⲗⲡⲓⲥ ⲛⲛⲁⲅⲁⲑⲟⲛ ⲉⲧⲛⲁϣⲱⲡⲉ ·
ⲟⲩⲕ ⲟⲩⲛ ⲙⲁⲣⲛϯϩⲧⲏⲛ ⲛⲧⲛⲣⲟⲉⲓⲥ ⲛⲟⲩⲟⲉⲓϣ ⲛⲓⲙ ϫⲉⲉⲣⲉⲡⲉⲛⲛⲩⲙⲫⲓⲟⲥ ⲛⲁϭⲱⲗⲧⲛⲁⲩ ⲉⲃⲟⲗ ϩⲙⲡⲙⲁ
ⲉϣϫⲉ ⲡⲉⲧϫⲱ ⲙⲙⲟⲥ ϫⲉⲡⲁϫⲟⲉⲓⲥ ⲛⲁⲱⲥⲕⲥⲉⲛⲁⲡⲁϩϥ ϩⲓⲧⲉϥⲙⲏⲧⲉ ⲉⲓ ⲉⲡⲉⲧⲉⲛϥϭⲱϣⲧ ⲉⲃⲟⲗ ϩⲏⲧϥ ⲁⲛ ⲉⲡⲧⲏⲣϥ ⲉⲩⲛⲁⲣⲟⲩ ⲛⲁϥ ·
ⲡⲉⲧⲉϣϣⲉ ⲟⲩⲛ ⲉⲣⲟⲛ ⲡⲉ ⲱ ⲛⲁⲙⲉⲣⲁⲧⲉ ⲉⲧⲣⲉⲩϩⲉ ⲉⲣⲟⲛ ⲉⲛⲥⲃⲧⲱⲧ ⲛⲛⲁⲩ ⲛⲓⲙ ⲉⲡⲓⲥϭⲏⲣ ⲛϩⲁⲡⲗⲟⲩⲛ ⲉⲧⲉⲟⲩⲁ ⲛⲟⲩⲱⲧ ⲡⲉ ·
ⲙⲛⲧϩⲉ ⲅⲁⲣ ⲉⲧⲣⲉⲛⲕⲧⲟⲛ ⲛⲕⲉⲥⲟⲡ ⲛⲧⲛⲕⲁⲧⲟⲣⲑⲟⲩ ⲙⲡⲉⲛⲧⲁⲛ ⲁⲙⲉⲗⲉⲓ ⲉⲣⲟϥ ·
ⲙⲁⲣⲛϣⲱⲡⲉ ⲟⲩⲛ ⲉⲛⲥⲃⲧⲱⲧ ⲛⲛⲁⲩ ⲛⲓⲙ ϫⲉⲕⲁⲥ ⲉⲛⲁϫⲟⲟⲥ ϩⲛⲟⲩⲡⲁⲣⲣⲏⲥⲓⲁ ϫⲉⲡⲛⲟⲩⲧⲉ ⲡⲁϩⲏⲧ ⲥⲃⲧⲱⲧ ⲡⲁϩⲏⲧ ⲥⲃⲧⲱⲧ :
ⲧⲛϣⲟⲟⲡ ϩⲛⲟⲩⲛⲟϭ ⲙⲡⲟⲗⲉⲙⲟⲥ ϩⲙⲡⲉⲓⲃⲓⲟⲥ ·
ⲁⲛⲣⲉϥⲣⲛⲟⲃⲉ ⲉⲧⲉⲛⲇⲁⲓⲙⲱⲛ ⲛⲉⲁⲩⲥⲱⲙⲛⲧ ⲛⲧⲉⲩⲡⲓⲧⲉ ·
ⲟⲩⲁ ⲙⲉⲛ ⲉϥⲛⲉϫⲥⲟⲟⲧⲉ ⲉⲛⲉⲛⲙⲁⲁϫⲉ
ⲕⲉⲟⲩⲁ ⲉⲛⲉⲛⲃⲁⲗ ⲉⲧⲣⲉⲛϭⲱϣⲧ ⲕⲁⲕⲱⲥ · ⲛⲥⲁⲛⲉⲧⲉⲙⲉϣϣⲉ ·
ⲕⲉⲟⲩⲁ ⲉϥⲛⲟⲩϫⲉ ⲉⲡⲉⲛⲗⲁⲥ ⲉⲧⲣⲉⲛϣⲱⲥ ⲙⲡⲉⲛⲥⲟⲛ ·
ⲁⲩⲱ ⲕⲉⲟⲩⲁ ⲉϥⲛⲟⲩϫⲉ ⲉⲛⲉⲛⲙⲁϩⲧ ⲉϥⲉⲣⲏⲑⲓⲍⲉ ⲙⲙⲟⲛ ϩⲛⲟⲩⲙⲛⲧⲟⲩⲉⲙϩⲁϩ ·
ⲕⲉⲟⲩⲁ ⲇⲉ ⲉⲛⲉⲛϭⲓϫ ⲉϥⲥⲱⲕ ⲙⲙⲟⲛ ⲉⲩⲙⲛⲧⲣⲉϥⲧⲱⲣⲡ
ⲉⲧⲃⲉⲛⲁⲓ ⲧⲏⲣⲟⲩ ⲉⲣⲉⲡⲙⲁⲕⲁⲣⲓⲟⲥ ⲡⲁⲩⲗⲟⲥ ⲱⲣϫ ⲙⲙⲟⲛ ·
ⲁϥⲥϩⲁⲓ ϫⲉϫⲓ ⲛⲏⲧⲛ ⲛⲧⲡⲁⲛϩⲟⲡⲗⲓⲁ ⲙⲡⲛⲟⲩⲧⲉ · ⲙⲛⲧⲡⲉⲣⲓⲕⲉⲫⲁⲗⲁⲓⲁ ⲙⲡⲉⲡⲛⲉⲩⲙⲁ ·
ⲛⲁⲓ
ⲙⲁⲣⲛⲥⲱⲧⲉⲙ ⲛⲥⲁⲧⲉ ⲥⲙⲏ ⲙⲡⲉⲡⲣⲟⲫⲏⲧⲏⲥ ⲉⲧϫⲱ ⲙⲙⲟⲥ ϫⲉⲁⲩⲧⲁⲙⲟⲕ ⲡⲣⲱⲙⲉ ϫⲉⲟⲩ ⲡⲉⲧⲛⲁⲛⲟⲩϥ ·
ⲏ ⲟⲩ ⲡⲉⲧⲉⲣⲉⲡϫⲟⲉⲓⲥ ϣⲓⲛⲉ ⲛⲥⲱϥ ⲛⲧⲟⲟⲧⲕ · ⲛⲥⲁⲧⲣⲉⲕⲉⲓⲣⲉ ⲙⲡϩⲁⲡ ⲙⲛⲧⲇⲓⲕⲁⲓⲟⲥⲩⲛⲏ ·
ⲁⲩⲱ ⲛⲅⲙⲉⲣⲉⲡⲛⲁ · ⲛⲅⲥⲃⲧⲱⲧ ⲉⲟⲩⲁϩⲕ
ϩⲉⲛⲥⲟⲡ ⲇⲉ ⲟⲛ ⲉϥϯⲥⲃⲱ ⲛⲁⲛ ⲉⲧⲙⲛⲧⲥⲧⲙⲏⲧ · ⲉϥⲉⲣⲏⲧ ⲛⲟⲩⲃⲉⲕⲉ ⲛⲛⲉⲧⲛⲁⲥⲱⲧⲙ ⲛⲥⲱϥ ·
ⲉⲧⲃⲉⲡⲁⲓ ⲉⲁⲛⲙⲟⲩⲣ ⲛⲛϯⲡⲉ ⲙⲡⲉⲛϩⲏⲧ ϩⲛⲟⲩⲙⲉ
ⲙⲁⲣⲛⲣⲡⲙⲉⲉⲩⲉ ⲛⲛⲉⲛⲧⲁϥϣⲟⲡⲟⲩ ⲉⲧⲃⲏⲏⲧⲛ ⲧⲏⲣⲟⲩ ·
ⲁⲩϫⲡⲟϥ ϩⲱⲥ ⲣⲱⲙⲉ ⲉⲧⲃⲏⲏⲧⲛ ·
ⲁⲩⲥⲁⲛⲟⲩϣϥ ϩⲱⲥ ⲣⲱⲙⲉ ⲁϥⲣⲕⲟⲩⲓ ϩⲛⲑⲩⲗⲏⲕⲓⲁ ·
ⲁϥϫⲓⲃⲁⲡⲧⲓⲥⲙⲁ ⲉⲧⲃⲏⲏⲧⲛ ·
ⲁϥϩⲕⲟ · ⲁϥⲛⲕⲟⲧⲕ ⲁϥⲱⲃϣ
ⲙⲁⲣⲛⲙⲉⲉⲩⲉ ϭⲉ ⲉⲃⲟⲗ ⲛⲛⲁⲩ ⲛⲓⲙ ⲉⲡⲉⲛⲧⲁϥϩⲩⲡⲟⲙⲓⲛⲉ ⲉⲛⲁⲓ ⲧⲏⲣⲟⲩ ϩⲁⲛⲉⲛⲛⲟⲃⲉ ·
ⲙⲡⲁⲧⲉⲧⲛⲡⲱϩ ⲡⲉϫⲁϥ ⲉⲡⲙⲁ ⲙⲡⲉⲥⲛⲟϥ ·
ⲁⲗⲗⲁ ⲉⲧⲉⲧⲛⲁⲅⲱⲛⲓⲍⲉ ⲟⲩⲃⲉⲡⲛⲟⲃⲉ ⲉⲧⲉⲡⲁⲓ ⲡⲉ ϫⲉⲥⲉⲁⲡⲉⲧⲉⲓ ⲙⲙⲟⲛ
ⲛⲃⲗⲗⲉ ⲁϥⲧⲣⲉⲩⲛⲁⲩ ⲉⲃⲟⲗ · ⲙⲛⲛⲕⲟⲟⲩⲉ ⲧⲏⲣⲟⲩ
ⲕⲁⲧⲁⲡⲉⲙϣⲁ ⲙⲡⲧⲟⲡⲟⲥ ⲉⲛⲧⲁⲩⲥϩⲁⲓ ⲡⲉⲛⲣⲁⲛ ⲉⲣⲟϥ ·
ⲛⲧⲁⲧⲉⲕⲣⲁⲫⲏ ⲙⲟⲩⲧⲉ ⲉⲣⲟⲛ ϫⲉϣⲙⲙⲟ ϩⲓⲣⲙⲛϭⲟⲓⲗⲉ · ϫⲉⲕⲁⲥ ⲉⲛⲁⲕⲁⲧⲁⲫⲣⲟⲛⲉⲓ ⲛⲛⲁⲡⲉⲓⲙⲁ :
ⲉⲣⲉⲧϩⲏⲇⲟⲛⲏ ⲧⲛⲧⲱⲛ ⲉⲩⲟⲩϩⲟⲣ ·
ⲉⲕϣⲁⲛⲇⲓⲱⲕⲉ
ⲉⲧⲃⲉⲡⲁⲓ ⲁⲓⲁⲕⲕⲱⲃⲟⲥ ϫⲟⲟⲥ ϫⲉⲁϩⲉⲣⲁⲧⲧⲏⲩⲧⲛ
ⲙⲡⲣⲧⲣⲉⲛⲙⲉⲉⲩⲉ ϫⲉⲟⲩⲛⲧϩⲉ ⲉⲧⲣⲉⲛⲙⲉⲧⲁⲛⲟⲉⲓ
ⲡⲡⲁϩⲣⲉ ⲅⲁⲣ ⲛⲧⲙⲉⲧⲁⲛⲟⲓⲁ
ⲁⲗⲗⲁ ⲕⲁⲛ
ⲁⲗⲗⲁ ⲧⲛⲛⲁⲥⲱⲧⲙ ϩⲱⲱⲛ ⲉⲛϣⲁϫⲉ ⲉⲛⲧⲁⲡⲉⲓⲣⲙⲙⲁⲟ ⲥⲟⲧⲙⲟⲩ ·
ⲉⲁⲛⲉⲓⲙⲉ ϭⲉ ⲱ ⲛⲁⲙⲉⲣⲁⲧⲉ ϫⲉⲛⲉϩⲃⲏⲩⲉ ⲙⲡⲉⲓⲙⲁ ϣⲟⲃⲉ ⲁⲛ ϩⲉⲛⲣⲁⲥⲟⲩ · ⲁⲩⲱ ϫⲉⲉⲛϣⲟⲟⲡ ϩⲛⲟⲩⲡⲁⲛⲇⲟⲕⲓⲟⲛ · ⲉϩⲁⲡⲥ ⲡⲉ ⲡⲁⲛⲧⲱⲥ ⲧⲣⲉⲛⲉⲓ ⲉⲃⲟⲗ ⲛϩⲏⲧϥ ·
ⲙⲁⲣⲛϥⲓⲡⲣⲟⲟⲩϣ ⲛⲧⲉϩⲓⲏ ⲙⲛⲛⲉⲫⲟⲧⲓⲟⲛ ⲉⲧⲉϣⲁⲛϫⲓⲧⲟⲩ ⲉⲣⲟⲛ ⲉⲧⲉϩⲓⲏ ·
ⲙⲁⲣⲛϯϩⲓⲱⲱⲛ ⲛϩⲉⲛϩⲟⲓⲧⲉ ⲉⲛⲏⲩ ⲉⲃⲟⲗ ϩⲙⲡⲉⲓⲃⲓⲟⲥ ⲛⲁⲓ ⲉⲛⲧⲁⲡⲁⲩⲗⲟⲥ ⲥⲩⲙⲃⲟⲩⲗⲉⲩⲉ ⲙⲙⲟⲟⲩ ⲛⲁⲛ ⲉϥϫⲱ ⲙⲙⲟⲥ ϫⲉϯ ϩⲓⲱⲧⲧⲏⲩⲧⲛ ⲛϩⲉⲛⲥⲡⲗⲁⲅⲭⲛⲟⲛ ⲙⲙⲛⲧϣⲁⲛⲁϩⲧⲏϥ ⲛⲟⲩⲙⲛⲧⲭⲣⲏⲥⲧⲟⲥ ⲙⲛⲟⲩⲑⲃⲃⲓⲟ ·
ⲧⲛⲣⲭⲣⲉⲓⲁ ⲁⲛ ⲛⲟⲩⲛⲟⲩⲃ ϩⲙⲡⲙⲁ ⲉⲧⲙⲙⲁⲩ · ⲁⲗⲗⲁ ⲟⲩⲧⲗϯⲗⲉ ⲙⲙⲟⲟⲩ ⲧⲉⲧⲛⲣⲭⲣⲉⲓⲁ ⲛⲁⲥ ·
ⲧⲛⲣⲭⲣⲉⲓⲁ ⲁⲛ ⲛϩⲉⲛϭⲱⲃⲉ ⲁⲗⲗⲁ ϩⲉⲛⲕⲁⲣⲡⲟⲥ · ⲧⲛⲣⲭⲣⲉⲓⲁ ⲁⲛ ⲛϩⲉⲛϣⲁϫⲉ ⲁⲗⲗⲁ ϩⲉⲛϩⲃⲏⲩⲉ ·
ⲡⲉϫⲁϥ ⲅⲁⲣ ϫⲉⲟⲩⲟⲛ ⲛⲓⲙ ⲁⲛ ⲉⲧϫⲱ ⲙⲙⲟⲥ ⲛⲁⲓ ϫⲉⲡϫⲟⲉⲓⲥ ⲡϫⲟⲉⲓⲥ ⲡⲉⲧⲛⲁⲃⲱⲕ ⲉϩⲟⲩⲛ ⲉⲧⲙⲛⲧⲣⲣⲟ ⲛⲙⲡⲏⲩⲉ · ⲁⲗⲗⲁ ⲡⲉⲧⲛⲁⲉⲓⲣⲉ ⲙⲡⲟⲩⲱϣ ⲙⲡⲁⲉⲓⲱⲧ ⲉⲧϩⲛⲙⲡⲏⲩⲉ ·
ⲙⲡⲣⲧⲣⲉⲛⲁⲡⲁⲧⲁ ϭⲉ ⲙⲙⲟⲛ ⲙⲙⲓⲛⲙⲙⲟⲛ ·
ⲙⲡⲉⲓⲙⲁ ⲙⲉⲛ ⲅⲁⲣ ⲛⲁⲅⲁⲑⲟⲛ ⲙⲛⲙⲡⲉⲧϩⲟⲟⲩ ⲟⲩⲛⲧⲁⲩ ⲙⲙⲁⲩ ⲙⲡⲉⲩϫⲱⲕ ·
ϩⲙⲡⲙⲁ ⲇⲉ ⲉⲧⲙⲙⲁⲩ ϩⲉⲛⲁⲅⲁⲑⲟⲛ ⲛⲉ ⲉⲩⲙⲏⲛ ⲉⲃⲟⲗ ϣⲁⲉⲛⲉϩ ⲙⲛϩⲉⲛⲕⲟⲗⲁⲥⲓⲥ ⲛⲁⲧⲟⲩⲱ ·
ⲙⲡⲉⲓⲙⲁ ⲕⲁⲛ ⲉⲣϣⲁⲛⲡⲥⲱⲙⲁ ⲣⲱⲕϩ · ϣⲁⲣⲉⲧⲉⲯⲩⲭⲏ ⲉⲓ ⲉⲃⲟⲗ
ⲉϣϫⲉ ⲙⲉⲛ ⲉϣϥⲓ ϩⲁⲡⲁⲏⲣ ⲛⲟⲩⲥⲓⲟⲟⲩⲛⲉ ⲉⲩϣⲁⲛⲧⲙϩⲟⲥ ⲉⲡⲉϩⲟⲩⲟ ⲡⲁⲣⲁⲡⲉⲧⲉϣϣⲉ · ⲉⲓⲉ ⲉⲛⲁⲣⲟⲩ ⲉⲩϣⲁⲛⲡⲁⲣⲁⲇⲓⲇⲟⲩ ⲙⲙⲟⲛ ⲉⲡⲓⲉⲣⲟ ⲛⲕⲱϩⲧ ⲉⲧⲥⲱⲕ ϩⲓⲧϩⲏ ⲙⲡⲃⲏⲙⲁ ⲙⲡⲉⲭⲣⲓⲥⲧⲟⲥ ·
ϩⲁⲡⲥ ⲅⲁⲣ ⲡⲉ ⲉⲧⲣⲉⲩⲇⲟⲕⲓⲙⲁⲍⲉ ⲛⲟⲩⲟⲛ ⲛⲓⲙ ϩⲓⲧⲙⲡⲕⲱϩⲧ ⲉⲧⲙⲙⲁⲩ ·
ⲙⲁⲣⲛⲙⲟⲩϣⲧ ⲛⲧⲉⲥⲫⲣⲁⲅⲓⲥ ϫⲉⲉⲛⲉϥⲟⲩⲟϫ ⲛϭⲓⲡⲉⲛⲛⲟⲩϥ
ⲉϣϫⲉ ⲁϥⲣⲓⲙⲉ ⲛϭⲓⲡⲉⲡⲣⲟⲫⲏⲧⲏⲥ ⲓⲉⲣⲏⲙⲓⲁⲥ ⲉϫⲙⲡϣⲟⲣϣⲣ
ⲉϣϫⲉ ⲉⲛϣⲁⲛⲛⲁⲩ ⲉⲟⲩⲁ ⲉⲁϥⲙⲟⲩ ϣⲁⲛⲣⲓⲙⲉ
ⲁⲣⲓⲡⲙⲉⲉⲩⲉ ϫⲉⲁⲡⲕⲁⲓⲣⲟⲥ ϩⲱⲛ ⲉϩⲟⲩⲛ ·
ⲙⲁⲣⲛⲧⲱⲟⲩⲛ ϭⲉ ⲉⲃⲟⲗ ϩⲁⲡϩⲓⲛⲏⲃ ⲛⲛⲣⲁⲥⲟⲩ · ⲙⲁⲣⲛⲉⲓⲣⲉ ⲛϩⲉⲛⲕⲁⲣⲡⲟⲥ ⲉⲩⲙϣⲁ ⲛⲧⲙⲉⲧⲁⲛⲟⲓⲁ · ⲛⲧϩⲉ ⲉⲧⲥⲏϩ
ⲧⲙⲉⲧⲁⲛⲟⲓⲁ ⲉⲥⲡⲏϩ ⲁⲛ ϣⲁⲁⲟⲩⲭⲣⲟⲛⲟⲥ ·
ⲕⲁⲓ ⲅⲁⲣ ⲡⲁⲧⲉⲫⲩⲥⲓⲥ ⲛⲛⲣⲱⲙⲉ ⲡⲉ ϩⲱⲱⲗⲉ ϩⲛⲟⲩϩⲱⲃ ·
ⲟⲩϩⲱⲃ ⲇⲉ ⲛⲧⲉⲡⲥⲁⲧⲁⲛⲁⲥ ⲡⲉ ⲙⲟⲩⲛ ⲉⲃⲟⲗ
ⲉⲧⲃⲉⲡⲁⲓ ⲁⲡⲉⲛϫⲟⲉⲓⲥ ⲱϣ ⲉⲃⲟⲗ ⲉⲣⲟⲛ ϩⲓⲧⲙⲡⲉⲡⲣⲟⲫⲏⲧⲏⲥ ϫⲉⲙⲏ ⲙⲛⲥⲟⲛⲧⲉ ϩⲛⲕⲁⲗⲁⲁⲇ ·
ⲏ ⲙⲛⲥⲁⲉⲓⲛ ϩⲙⲡⲙⲁ ⲉⲧⲙⲙⲁⲩ ·
ⲉⲧⲃⲉⲟⲩ ⲙⲡϥⲉⲓ ⲉϩⲣⲁⲓ ⲛϭⲓⲡⲧⲁⲗϭⲟ ⲛⲧϣⲉⲉⲣⲉ ⲙⲡⲁⲗⲁⲟⲥ ·
ⲉⲓⲧⲁ ⲉⲣϣⲁⲛⲟⲩⲙⲉⲗⲟⲥ ⲙⲉⲛ ϣⲱⲛⲉ ϩⲙⲡⲉⲛⲥⲱⲙⲁ ·
ⲧⲉⲛⲯⲩⲭⲏ ⲇⲉ ϩⲱⲱⲥ ϣⲱⲛⲉ ⲧⲛⲁⲙⲉⲗⲉⲓ ⲉⲣⲟⲥ · ⲁⲩⲱ ⲧⲛϥⲓⲣⲟⲟⲩϣ ⲁⲛ ϩⲁⲡⲉⲥⲟⲩϫⲁⲓ ⲉⲡⲧⲏⲣϥ ·
ⲙⲁⲣⲛⲣϩⲟⲧⲉ ϩⲏⲧϥ ⲙⲡⲉⲧⲉⲩⲛϣϭⲟⲙ ⲙⲙⲟϥ ⲉⲧⲁⲕⲟ
ϥⲁϩⲉⲣⲁⲧϥ ⲛϭⲓⲡϣⲱⲥ ⲉⲧⲛⲁⲛⲟⲩϥ ⲉϥⲟⲩⲱϣ ⲉⲧⲱⲣⲡ ⲛⲛⲉⲛⲯⲩⲭⲏ ⲉⲃⲟⲗ ϩⲛⲧⲧⲁⲡⲣⲟ ⲙⲡⲙⲟⲩⲓ ϩⲁⲧϩⲏ ⲉⲙⲡⲁⲧϥⲟⲩⲱⲙⲕ ⲙⲙⲟⲟⲩ ·
ϥϫⲓϣⲕⲁⲕ ⲉⲃⲟⲗ ⲉⲣⲟⲛ ϩⲱⲱⲛ ϫⲉⲡⲁϣⲏⲣⲉ ⲁⲕⲣⲛⲟⲃⲉ ⲙⲡⲣⲟⲩⲱϩ ⲉⲧⲟⲟⲧⲕ ·
ⲁⲩⲱ ϫⲉⲙⲏ ⲡⲉ ϣⲁϥϩⲉ ⲙⲉϥⲧⲱⲟⲩⲛ ·
ⲏ ⲡⲉ
ⲁⲩⲱ ϫⲉⲕⲧⲉⲧⲏⲩⲧⲛ
ϥϫⲓϭⲟⲗ ⲁⲛ ⲛϭⲓⲓⲡⲉⲛⲧⲁϥϫⲟⲟⲥ ϫⲉⲛⲧⲁⲓⲉⲓ ⲁⲛ ⲉⲕⲣⲓⲛⲉ ⲙⲡⲕⲟⲥⲙⲟⲥ · ⲁⲗⲗⲁ ϫⲉⲕⲁⲥ ⲉⲣⲉⲡⲕⲟⲥⲙⲟⲥ ⲟⲩϫⲁⲓ ⲉⲃⲟⲗ ϩⲓⲧⲟⲟⲧ ·
ⲙⲟⲛⲟⲛ ⲙⲁⲣⲛⲙⲉⲧⲁⲛⲟⲉⲓ ·
ϯⲟⲩⲉϣⲡⲙⲟⲩ ⲅⲁⲣ ⲁⲛ ⲡⲉϫⲁϥ ⲙⲡⲣⲉϥⲣⲛⲟⲃⲉ
ⲛⲧϩⲉ ⲉⲧⲉⲣⲉⲡⲛⲟⲩⲧⲉ ⲙⲉ ⲛⲧⲉⲯⲩⲭⲏ ⲉⲧⲛⲁⲙⲉⲧⲁⲛⲟⲉⲓ
ⲟⲩϯⲙⲓⲛⲉ ⲅⲁⲣ ⲧⲉ ⲧⲙⲛⲧⲙⲁⲓⲣⲱⲙⲉ ⲙⲡⲛⲟⲩⲧⲉ ·
ⲉⲙⲉϥⲕⲧⲟϥ ⲉⲃⲟⲗ ⲉⲛⲉϩ ⲙⲡⲉⲧⲛⲁϯ ⲙⲡⲉϥⲛⲟⲩⲟⲓ ⲉϩⲟⲩⲛ ⲉⲣⲟϥ ϩⲛⲟⲩⲙⲉⲧⲁⲛⲟⲓⲁ
ⲕⲁⲛ ⲉⲁϥϩⲉ
ⲉϣϫⲉ ⲟⲩ ⲛⲥⲁⲉⲓⲛ ⲅⲁⲣ ⲕⲁⲛ ⲉⲥϣⲁⲛϣⲱⲡⲉ ⲉⲧⲣⲉⲡⲉⲧϣⲱⲛⲉ ⲣϩⲏⲧ ϣⲏⲙ ⲛⲉϥϣⲱⲥ ⲙⲙⲟϥ ·
ⲙⲁⲣⲉⲡⲥⲁⲉⲓⲛ ⲕⲁⲧⲁⲫⲣⲟⲛⲉⲓ ⲙⲙⲟϥ · ⲟⲩⲇⲉ ⲙⲉϥⲧⲱⲱⲃⲉ ⲛⲁϥ ⲉⲧⲃⲉⲛϣⲱⲥ · ⲁⲗⲗⲁ ϣⲁϥϯⲡⲁϩⲣⲉ ⲉⲣⲟϥ ϩⲛⲟⲩⲙⲛⲧⲣⲙⲣⲁϣ ·
ⲡⲟⲥⲟ ⲙⲁⲗⲗⲟⲛ ⲡⲛⲟⲩⲧⲉ ⲛⲁⲅⲁⲑⲟⲥ ⲡⲥⲁⲉⲓⲛ ⲙⲙⲉ ⲛⲛⲉⲛⲯⲩⲭⲏ ·
ⲙⲟⲛⲟⲛ ⲙⲡⲣⲧⲣⲉⲛⲉⲓⲁⲧⲟⲟⲧⲛ ⲛⲥⲁⲡⲉⲛⲟⲩϫⲁⲓ ⲙⲙⲓⲛⲙⲙⲟⲛ ·
ⲕⲁⲓ ⲅⲁⲣ ⲡⲟⲗⲗⲁⲕⲓⲥ ϣⲁⲣⲉⲡϣⲟⲉⲓϫ ϩⲉ ϩⲙⲡⲁⲅⲱⲛ ⲉⲡϩⲁⲉ ⲛϥⲧⲱⲟⲩⲛ ⲛϥϫⲓⲕⲗⲟⲙ ·
ⲁⲩⲱ ⲡⲙⲁⲧⲟⲓ ⲙⲛⲛⲥⲁⲧⲣⲉⲩⲡⲗⲏⲅⲏ ⲙⲙⲟϥ ⲛⲥⲉⲑⲉⲣⲁⲡⲉⲩⲉ ⲙⲙⲟϥ · ⲛϥⲡⲟⲗⲉⲙⲉⲓ ⲛⲕⲉⲥⲟⲡ ⲛϥⲉⲩⲇⲟⲕⲉⲓⲙⲉⲓ ⲛϩⲟⲩⲟ ⲉⲛⲉⲧⲉⲙⲡⲟⲩϫⲟⲧⲟⲩ ⲉⲡⲧⲏⲣϥ ·
ⲁⲩⲱ ⲟⲩ ⲛϩⲁϩ ⲛⲉϣⲱⲧ ⲙⲛⲛⲥⲁⲧⲣⲉⲡϫⲟⲓ ⲱⲙⲥ ⲛⲥⲉϯⲟⲥⲉ ⲙⲡⲉⲩⲁⲩⲉⲓⲛ ⲙⲉⲩⲕⲁⲧⲟⲟⲧⲟⲩ ⲉⲃⲟⲗ ·
ⲁⲗⲗⲁ ϣⲁⲩⲕⲧⲟⲟⲩ ⲉⲧⲉⲩⲉⲓ ⲉⲡϣⲱⲧ ⲛⲕⲉⲥⲟⲡ ⲛⲥⲉⲣⲣⲙⲙⲁⲟ ·
ⲙⲏ ⲅⲁⲣ ⲡⲕⲱϩⲧ ⲛⲧⲅⲉϩⲉⲛⲛⲁ ⲛⲧⲁⲩⲥⲃⲧⲱⲧϥ ⲛⲁⲛ ⲙⲙⲟⲛ · ⲁⲗⲗⲁ ⲛⲧⲁⲩⲥⲃⲧⲱⲧϥ ⲙⲡⲇⲓⲁⲃⲟⲗⲟⲥ ⲙⲛⲛⲉϥⲁⲅⲅⲉⲗⲟⲥ ·
ⲙⲟⲛⲟⲛ ⲙⲡⲣⲧⲣⲉⲛϫⲉⲣⲟ ⲙⲡⲕⲱϩⲧ ⲉⲧⲙⲙⲁⲩ ⲉⲣⲟⲛ ⲙⲁⲩⲁⲁⲛ · ⲛⲧⲛⲥⲱⲧⲙ ϩⲱⲱϥ ⲟⲛ ϫⲉⲃⲱⲕ ϩⲙⲡϣⲁϩ ⲉⲛⲧⲁⲧⲉⲧⲛ ϫⲉⲣⲱϥ ·
ⲙⲛⲗⲁⲁⲩ ⲇⲉ ⲛϣⲱⲛⲉ ⲟ ⲛⲁⲧⲧⲁⲗϭⲟ ⲛⲁϩⲣⲙⲡⲡⲁϩⲣⲉ ⲙⲡⲥⲁⲉⲓⲛ ⲛⲛⲉⲛⲯⲩⲭⲏ ·
ⲁⲗⲗⲁ ⲙⲉϣⲁⲕ ⲕⲛⲁϫⲟⲟⲥ ϫⲉⲙⲛϣϭⲟⲙ ⲙⲙⲟⲓ ⲉⲡⲱϩ ⲉⲧⲙⲛⲧⲧⲉⲗⲓⲟⲥ ·
ⲉϣϫⲉ ⲙⲛϣϭⲟⲙ ⲙⲙⲟⲕ ⲉⲡⲱϩ ⲉⲧⲙⲛⲧⲧⲉⲗⲓⲟⲥ · ⲉϣϫⲉ ⲙⲛϣϭⲟⲙ ⲙⲙⲟⲕ ⲉϣⲱⲡⲉ ⲛⲧϩⲉ ⲙⲡⲣⲏ ⲕⲁⲛ ⲣⲧϩⲉ ⲛⲛⲥⲓⲟⲩ ·
ⲙⲟⲛⲟⲛ ⲡⲱⲱⲛⲉ ⲉⲃⲟⲗ ϩⲙⲡⲕⲁϩ ⲉϩⲣⲁⲓ ⲉⲧⲡⲉ · ⲛⲅⲧⲟⲛⲧⲛ ⲉⲛⲥⲓⲟⲩ · ⲉⲧⲟ ⲛⲟⲩⲟⲉⲓⲛ ·
ⲡⲟⲥⲟ ⲙⲁⲗⲗⲟⲛ ϥⲛⲁϯⲃⲉⲕⲉ ⲛⲁⲛ ⲉⲧⲃⲉⲛⲉⲛϩⲃⲏⲩⲉ ⲉⲧⲛⲁⲛⲟⲩⲟⲩ ⲕⲁⲛ ⲉϩⲉⲛⲕⲟⲩⲓ ⲛⲉ ·
ⲟⲩⲕ ⲟⲩⲛ ⲙⲁⲣⲛⲙⲟⲕϩ ⲛⲟⲩⲕⲟⲩⲓ ⲛⲟⲩⲟⲉⲓϣ · ϫⲉⲕⲁⲥ ⲉⲛⲉⲛϣⲱⲡⲉ ⲉⲛⲟ ⲛϩⲁⲉ ⲉⲡⲱⲛϩ ⲛϣⲁⲉⲛⲉϩ ·
ⲉⲛⲉⲩⲛϣϭⲟⲙ ⲅⲁⲣ ⲡⲉ ⲉⲧⲣⲉⲛⲙⲟⲩ ⲛⲟⲩⲙⲏⲏϣⲉ ⲛⲥⲟⲡ ⲡⲉⲧⲉϣϣⲉ ⲉⲣⲟⲛ ⲡⲉ ⲉⲧⲣⲉⲛⲣⲡⲁⲓ · ϣⲁⲛⲧⲛⲛⲁⲩ ⲉⲡⲉⲭⲣⲓⲥⲧⲟⲥ ⲉϥⲛⲏⲩ ϩⲙⲡⲉϥⲉⲟⲟⲩ ·
ⲉⲛⲁⲛⲁⲩ ⲉⲣⲟϥ ⲁⲛ ϩⲓⲧⲛⲟⲩⲁⲓⲛⲓⲅⲙⲁ · ⲁⲗⲗⲁ ⲉⲛⲁⲑⲉⲱⲣⲉⲓ ⲙⲙⲟϥ ⲟⲛ ⲛⲧϩⲉ ⲉⲧϥϣⲟⲟⲡ ⲙⲙⲟⲥ · ϩⲛⲛⲉⲛⲃⲁⲗ ⲙⲙⲓⲛⲙⲙⲟⲛ ⲕⲁⲧⲁⲧⲙⲛⲧⲙⲛⲧⲣⲉ ⲙⲡⲁⲡⲟⲥⲧⲟⲗⲟⲥ ⲓⲱϩⲁⲛⲛⲏⲥ ⲡⲣⲉϥϣⲁϫⲉ ⲉⲧⲃⲉⲡⲛⲟⲩⲧⲉ ·
ⲉϣϫⲉ ⲉⲛϣⲁⲛⲛⲁⲩ ⲉⲡⲥⲁ ⲛⲟⲩⲥⲱⲙⲁ ⲙⲡⲉⲓⲙⲁ ϣⲁⲛⲣϣⲡⲏⲣⲉ ⲙⲙⲟϥ ·
ⲕⲁⲓ ⲧⲟ ⲡⲥⲁ ⲛⲛⲥⲱⲙⲁ ⲟⲩ ⲉⲃⲟⲗ ⲡⲉ ϩⲛϩⲉⲛⲭⲩⲙⲟⲥ · ⲙⲛϩⲉⲛⲫⲗⲉⲕⲙⲁ ⲁⲩⲱ ⲙⲛⲛⲥⲁⲡⲙⲟⲩ ϣⲁⲩⲕⲁⲧⲁⲛⲧⲁ ⲉⲩϥⲛⲧ ⲙⲛⲟⲩⲕⲣⲙⲉⲥ ⲙⲛⲟⲩⲧⲟⲉⲓⲧ ·
ⲡⲟⲥⲟ ⲙⲁⲗⲗⲟⲛ ⲉⲛϣⲁⲛⲑⲉⲱⲣⲉⲓ ⲙⲡⲥⲁ ⲉⲧⲙⲙⲁⲩ ⲛⲁⲧⲧⲁⲕⲟ · ⲛⲁⲧϫⲃⲓⲛ ⲛⲁⲧⲧⲱⲗⲙ ·
ⲛⲧⲁⲡⲉⲧⲣⲟⲥ ⲛⲁⲩ ⲉⲩⲕⲟⲩⲓ ⲛⲟⲩⲟⲉⲓⲛ ϣⲏⲙ ⲙⲙⲁⲧⲉ ⲛⲧⲉⲡⲉϥⲉⲟⲟⲩ ·
ⲡⲉϫⲁϥ ⲛⲁⲛ ϫⲉⲛⲁⲛⲟⲩⲥ ⲛⲁⲛ ⲉϭⲱ ⲙⲡⲉⲓⲙⲁ ·
ⲟⲩ ⲁⲣⲁ ⲡⲉⲧⲛϣⲱⲡⲉ ⲙⲙⲟⲛ ϩⲟⲧⲁⲛ ⲉⲛϣⲁⲛⲑⲉⲱⲣⲉⲓ ⲙⲡⲉⲟⲟⲩ ⲧⲏⲣϥ ⲉⲧⲙⲙⲁⲩ ·
ⲉϣϫⲉ ϣⲁⲛⲙⲁⲅⲁⲣⲓⲍⲉ ⲛⲛⲉⲧϩⲏⲛ ⲉϩⲟⲩⲛ ⲉⲡⲣⲣⲟ ⲙⲡⲉⲓⲙⲁ ⲉⲛϣⲁⲛⲛⲁⲩ ⲉⲣⲟϥ ⲉϥⲡⲣⲟⲗⲑⲉ ϩⲓϫⲙⲡⲟⲭⲏⲙⲁ ⲛⲛⲟⲩⲃ · ⲉϥⲫⲟⲣⲉⲓ ⲙⲡⲉⲕⲗⲟⲙ ⲙⲛⲧⲡⲟⲣⲫⲏⲣⲁ · ⲉⲓⲉ ⲉⲛⲁϣⲱⲡⲉ ⲙⲙⲁⲅⲁⲣⲓⲟⲥ ⲛⲟⲩⲏⲣ ⲉⲩϣⲁⲛⲧⲁϩⲟⲛ ⲉⲣⲁⲧⲛ ϩⲓⲟⲩⲛⲁⲙ ⲙⲡⲣⲣⲟ
ⲁⲣⲁ ⲉⲛⲉⲛⲧⲁⲩⲉⲣⲏⲧ
ⲙⲡⲣϫⲟⲟⲥ ϫⲉⲁⲩϣⲣⲡϭⲟⲡⲧ ϩⲛⲛⲁⲛⲟⲃⲉ · ⲙⲛϣϭⲟⲙ ⲙⲙⲟⲓ ⲉⲕⲧⲟⲓ ⲉⲡⲛⲟⲩⲧⲉ ·
ⲕⲁⲛ ⲉϣϫⲉ ⲁⲡⲇⲓⲁⲃⲟⲗⲟⲥ ϣⲣⲡⲧⲁⲩⲟⲛ ⲉⲡⲉⲥⲏⲧ ⲙⲁⲣⲛⲧⲱⲟⲩⲛ ϩⲛⲟⲩϭⲉⲡⲏ ·
ⲡⲉⲛϫⲟⲉⲓⲥ ⲅⲁⲣ ⲟⲩⲙⲁⲓⲣⲱⲙⲉ ⲡⲉ
ϥⲛⲁⲡⲱⲧ ⲉⲃⲟⲗ
ⲙⲡⲣⲧⲣⲉⲙⲡⲟⲣⲛⲟⲥ ⲙⲛⲛⲧⲉⲗⲱⲛⲏⲥ ⲣϣⲟⲣⲡ ⲉⲣⲟⲛ ϩⲛⲧⲙⲛⲧⲣⲣⲟ
ⲟⲩⲛϩⲁϩ ⲙⲡⲁϩⲣⲉ ⲁⲩⲱ ⲟⲩ ⲛⲃⲟⲏⲑⲏⲙⲁ ⲕⲏ ⲛⲁⲛ ⲉϩⲣⲁⲓ ϩⲛⲧⲉⲕⲣⲁⲫⲏ ⲉⲧⲟⲩⲁⲁⲃ ⲉⲩϣⲟⲃⲉ ⲉⲛⲉⲩⲉⲣⲏⲩ ·
ⲁⲭⲁⲃ ⲁϥⲙⲕⲁϩ ⲛϩⲏⲧ ⲉϫⲙⲡⲛⲟⲃⲉ ⲉⲛⲧⲁϥⲁⲁϥ ⲁϥⲣⲃⲟⲗ ⲉⲧⲟⲣⲅⲏ ⲙⲡⲛⲟⲩⲧⲉ · ϩⲓⲧⲙⲡⲉⲓⲡⲁϩⲣⲉ ·
ⲡⲗⲏⲥⲧⲏⲥ ⲁϥϣⲱⲡⲉ ⲙⲡⲟⲗⲓⲧⲏⲥ ⲙⲡⲡⲁⲣⲁⲇⲓⲥⲟⲥ ϩⲓⲧⲛⲧⲡⲓⲥⲧⲓⲥ ·
ⲉⲁⲛϫⲓⲥⲉ ⲛⲛⲉⲓⲙⲡⲗⲁⲥⲧⲣⲟⲛ ⲙⲛⲛⲉⲓⲡⲁϩⲣⲉ ·
ⲙⲁⲣⲛϫⲟⲟⲥ ϩⲱⲱⲛ ⲛⲁϩⲣⲙⲡⲥⲁⲉⲓⲛ ⲛⲁⲗⲏⲑⲓⲛⲟⲛ · ϫⲉⲧⲁⲗϭⲟⲓ ⲡϫⲟⲉⲓⲥ ⲁⲩⲱ ϯⲛⲁⲗⲟ · ⲁⲩⲱ ϫⲉⲧⲁⲗϭⲉⲧⲁⲯⲩⲭⲏ ϫⲉⲁⲓⲣⲛⲟⲃⲉ ⲉⲣⲟⲕ ·
ⲁⲩⲱ ϥⲛⲁϣⲟⲡⲛ ⲉⲣⲟϥ ⲛϭⲓⲡⲥⲁⲉⲓⲛ ⲙⲙⲉ · ⲛϥϫⲟⲟⲥ ϫⲉⲁⲛⲟⲕ ⲡⲉ ⲁⲛⲟⲕ ⲡⲉ ⲉⲧϥⲱⲧⲉ ⲉⲃⲟⲗ ⲛⲛⲉⲕⲛⲟⲃⲉ ⲁⲩⲱ ⲛⲁⲣⲡⲉⲩⲙⲉⲉⲩⲉ
ⲕⲁⲛ ⲉⲓⲱ ⲉⲃⲟⲗ ⲛⲛⲉⲕⲛⲟⲃⲉ ϩⲣⲁⲓ ϩⲛⲛⲉⲕⲣⲙⲉⲓⲟⲟⲩⲉ ⲛⲧϩⲉ ⲛⲧⲡⲟⲣⲛⲏ · ⲛⲅⲡⲱⲧ ⲉⲣⲁⲧϥ ⲙⲡⲛⲁϩⲏⲧ ⲉⲕϫⲱ ⲙⲙⲟⲥ ϩⲱⲱⲕ ⲙⲛⲇⲁⲩⲉⲓⲇ ϫⲉⲛⲁⲛⲁⲓ
ⲉⲧⲃⲉⲡⲁⲓ ϯⲣⲭⲣⲉⲓⲁ ⲙⲡⲛⲟϭ ⲛⲁ ⲛⲧⲉⲕⲙⲛⲧⲙⲁⲓⲣⲱⲙⲉ
ⲙⲟⲛⲟⲛ ϭⲱⲗⲡ ⲉⲃⲟⲗ ⲉⲣⲟϥ ⲛⲧⲉⲕⲡⲗⲏⲅⲏ · ⲛⲅϫⲟⲟⲥ
ⲉⲓⲥϩⲏⲏⲧⲉ ϥϯ ⲛⲁⲕ ⲉⲃⲟⲗ ϩⲱⲱⲕ ⲛⲧⲙⲛⲧⲣⲣⲟ ⲛⲙⲡⲏⲩⲉ ·
ⲉϣϫⲉ ⲙⲛϣϭⲟⲙ ⲙⲙⲟⲕ ⲉϣⲟⲡⲥ ϩⲁϩⲟⲙⲛⲧ · ϣⲟⲡⲥ ⲛⲁⲕ ϩⲁϩⲉⲛⲕⲗⲁⲥⲙⲁ ϣⲏⲙ ⲛⲟⲉⲓⲕ · ϥϯ ⲉⲃⲟⲗ ⲛⲁⲕ ⲛⲧⲙⲛⲧⲣⲣⲟ ⲛⲙⲡⲏⲩⲉ ϩⲁⲛⲁⲓ ·
ⲟⲩ ⲅⲁⲣ ⲡⲉⲧϥϣⲓⲛⲉ ⲛⲥⲱϥ ⲛϭⲓⲡⲉⲧϯ ⲉⲃⲟⲗ ⲙⲛⲧⲁⲛⲭⲣⲏⲙⲁ ⲙⲙⲁⲩ ⲉϯ ·
ⲉϣϫⲉ ⲙⲙⲟⲛ ϯⲡⲧⲱⲃⲟ
ⲕⲁⲛ ⲉⲕϣⲁⲛⲛⲏⲥⲧⲉⲩⲉ ϩⲁⲣⲉϩ ⲉⲣⲟⲕ ⲧⲙϫⲓⲥⲉ ⲛϩⲏⲧ
ⲁⲗⲗⲁ ⲙⲁⲗⲗⲟⲛ ⲉⲣϣⲁⲛⲡⲉϩⲟⲟⲩ ⲛⲧⲛⲏⲥⲧⲉⲓⲁ ⲟⲩⲉⲓⲛⲉ ⲙⲟϣⲧⲕ ⲛⲅⲛⲁⲩ ϫⲉⲟⲩ ⲡⲉ ⲛⲧⲁⲕϫⲡⲟϥ ⲛⲁⲕ ϩⲓⲧⲛⲧⲛⲏⲥⲧⲉⲓⲁ · ⲙⲏⲡⲱⲥ ⲛⲥⲉϩⲉ ⲉⲣⲟⲕ ⲉⲕⲟ ⲛⲧϩⲉ ϩⲁⲧϩⲏ ⲙⲡⲁⲧⲕⲛⲏⲥⲧⲉⲩⲉ ·
ⲁⲗⲗⲁ ⲁⲛⲁⲩ ϫⲉⲛⲧⲁⲕⲕⲁⲁϣ ⲛⲛⲟⲃⲉ ⲛⲥⲱⲕ · ⲏ ϫⲉⲛⲧⲁⲕⲁⲛⲁⲓ ϩⲛⲟⲩ ·
ⲁϣ ⲡⲉ ⲡⲉⲕⲕⲁⲧⲟⲣⲑⲱⲙⲁ ⲉⲛⲧⲁⲕϫⲡⲟϥ ⲛⲁⲕ ·
ⲏ ⲁϣ ⲡⲉ
ⲁⲛⲁⲩ ϫⲉⲉⲛⲉ ⲁⲕⲗⲟ ⲉⲕⲣⲁⲛⲁϣ · ⲁⲩⲱ ⲉⲕⲧⲁⲩⲉϣⲁϫⲉ ⲛϣⲗⲟϥ · ⲏ ϣⲁϫⲉ ⲛⲁⲣⲕⲟⲛ · ⲏ ϣϫⲗⲏϥ ·
ⲁⲛⲁⲩ ϫⲉⲁϣ ⲡⲉ ⲡⲡⲉⲧⲛⲁⲛⲟⲩϥ ⲉⲛⲧⲁⲕϫⲡⲟϥ ⲛⲁⲕ ·
ⲉϣϫⲉ ⲛⲧⲁⲕⲥⲁϩⲱⲕ ⲉⲃⲟⲗ ⲙⲡⲟⲉⲓⲕ ⲙⲙⲁⲧⲉ ⲙⲛⲛⲕⲉⲧⲣⲟⲫⲏ ⲙⲡⲕⲥⲁϩⲱⲕ ⲇⲉ ⲉⲃⲟⲗ ⲛⲙⲡⲁⲑⲟⲥ · ⲟⲩⲇⲉ ⲙⲡⲕϫⲡⲟ ⲛⲁⲕ ⲛⲛⲁⲣⲉⲧⲏ · ⲉⲓⲉ ⲛⲧⲁⲕϯϩⲏⲩ
ϩⲙⲡⲙⲁ ⲉⲧⲉⲙⲛⲟⲩⲁ ⲛⲁϣⲃⲟⲏⲑⲉⲓ ⲉⲕⲉⲟⲩⲁ ⲛϥⲛⲁϩⲙⲉϥ ⲉⲃⲟⲗ ϩⲛⲧⲁⲡⲟⲫⲁⲥⲓⲥ ⲛⲁⲧⲡⲁⲣⲉⲧⲉⲓ ⲙⲙⲟⲥ ·
ⲙⲡⲙⲁ ⲛϯϩⲁⲡ ⲉⲧⲙⲙⲁⲩ · ⲟⲩⲇⲉ ⲙⲱⲩⲥⲏⲥ · ⲟⲩⲇⲉ ⲛⲱϩⲉ · ⲟⲩⲇⲉ ⲇⲁⲛⲓⲏⲗ · ⲟⲩⲇⲉ ⲛⲧⲟϥ ⲁⲃⲣⲁϩⲁⲙ ⲡⲙⲁⲓϣⲏⲣⲉ · ϥⲛⲁϣⲧⲟⲩϫⲉ ⲟⲩⲁ ⲁⲛ ⲉⲃⲟⲗ
ⲙⲁⲣⲛⲣⲡⲙⲉⲉⲩⲉ ϫⲉⲧⲛϭⲏⲡ ϩⲛϩⲁϩ ⲛⲛⲟⲃⲉ · ⲉⲩϩⲏⲡ ⲁⲩⲱ ⲉⲩⲟⲛϩ ⲉⲃⲟⲗ ·
ⲉⲕϣⲁⲛϯϩⲧⲏⲕ ⲅⲁⲣ ⲡⲉϫⲁϥ ⲉⲁⲛⲟⲙⲓⲁ ⲛⲓⲙ ⲡⲉⲧⲛⲁϣⲁϩ ⲉⲣⲁⲧϥ ·
ⲁⲩⲱ ⲁϩⲣⲟⲓ ⲉⲓϣⲁϫⲉ ⲉⲧⲃⲉ ⲛⲛⲟⲃⲉ ⲉⲧϩⲏⲡ
ⲉϥϣⲁⲛⲕⲣⲓⲛⲉ ⲙⲙⲟⲛ ⲉⲧⲃⲉⲛⲉⲧⲟⲩⲟⲛϩ ⲉⲃⲟⲗ ⲁϣ ⲛⲕⲱ
ⲉⲛϣⲁϫⲉ ⲅⲁⲣ ⲙⲛⲛⲉⲛϣⲃⲉⲉⲣ ϣⲁⲕϩⲉ ⲉⲣⲟⲥ ⲉⲛⲡⲣⲟⲥⲉⲭⲉ ⲉⲣⲟⲟⲩ ϩⲛⲟⲩⲏⲣ ϯϩⲧⲏϥ · ⲉⲛϣⲗⲏⲗ ϩⲱⲱϥ ⲉⲡⲛⲟⲩⲧⲉ ϩⲁⲛⲉⲛⲛⲟⲃⲉ ϣⲁⲛⲣⲡⲁⲓ ϩⲛⲟⲩⲙⲛⲧⲁⲙⲉⲗⲏⲥ
ⲉⲛⲁ ⲣⲟⲩ ⲇⲉ ⲟⲛ ⲉϥϣⲁⲛⲉⲓⲛⲉ ⲉⲧⲙⲏⲏⲧⲉ ⲛⲛⲕⲁⲧⲏⲅⲟⲣⲓⲁ ⲉⲧⲛϫⲱ ⲙⲙⲟⲟⲩ ⲛⲥⲁⲛⲉⲛⲉⲣⲏⲩ ⲙⲛⲛⲕⲱϩ
ⲁⲣⲁ ⲧⲛⲛⲁϣϭⲙϭⲟⲙ ϩⲟⲗⲱⲥ ⲉϭⲱϣⲧ ⲉϩⲣⲁⲓ ⲉⲧⲡⲉ ·
ⲉϥϣⲁⲛⲉⲝⲉⲧⲁⲍⲉ ⲙⲙⲟⲛ ⲉⲧⲃⲉⲛⲉⲛⲕⲣⲟϥ ⲉⲧⲛⲧⲁⲙⲓⲟ ⲙⲙⲟⲟⲩ ⲉϩⲟⲩⲛ ⲉⲛⲉⲛⲉⲣⲏⲩ ⲉⲣⲉⲡⲉⲛⲥⲟⲛ ⲙⲉⲛ ϩⲁⲧⲏⲛ ϣⲁⲛϣⲁϫⲉ ⲛⲙⲙⲁϥ ϩⲱⲥ ϣⲃⲏⲣ ·
ⲉϥϣⲁⲛⲣⲡⲉⲛⲃⲟⲗ
ⲁⲣⲁ ⲧⲛⲛⲁϣⲱⲡⲉ ⲉⲛϭⲏⲡ ⲉⲟⲩⲏⲣ ⲕⲟⲗⲁⲥⲓⲥ ϩⲁⲛⲁⲓ ⲛⲧⲉⲓⲙⲓⲛⲉ ·
ⲉϥϣⲁⲛⲁⲡⲉⲧⲉⲓ ⲙⲙⲟⲛ ϩⲁⲛⲉⲛⲙⲛⲧⲁⲙⲉⲗⲏⲥ ⲉⲧϩⲛⲛⲉⲛⲥⲩⲛⲁⲝⲓⲥ · ϫⲉⲛⲧⲟϥ ⲡⲉⲛϫⲟⲉⲓⲥ ϣⲁⲕϩⲉ ⲉⲣⲟϥ ⲉϥϣⲁϫⲉ ⲛⲙⲙⲁⲛ ϩⲛⲛⲉⲕⲣⲁⲫⲏ ·
ⲁⲛⲟⲛ ⲇⲉ ϩⲱⲱⲛ ϣⲁⲛⲕⲁⲁϥ ⲛⲥⲱⲛ ⲛⲧⲛϣⲁϫⲉ ⲙⲛⲛⲉⲛϣⲃⲣϩⲙϩⲁⲗ ·
ⲁⲣⲁ ⲧⲛⲛⲁϣⲱⲡⲉ ⲉⲛϭⲏⲡ ⲉⲟⲩⲕⲟⲗⲁⲥⲓⲥ ⲛⲁϣ ⲛϭⲟⲧ ϩⲁⲡⲓϩⲱⲃ ⲛⲧⲉⲓⲙⲓⲛⲉ ·
ⲉⲧⲃⲉⲡⲁⲓ ⲙⲁⲣⲛⲕⲁⲧⲅⲉϩⲉⲛⲛⲁ ⲛⲛⲁⲩ ⲛⲓⲙ ⲙⲡⲉⲙⲧⲟ ⲉⲃⲟⲗ ⲛⲛⲉⲛⲃⲁⲗ ·
ⲉⲛⲉⲙⲡⲟⲩⲁⲡⲉⲓⲗⲉ ⲛⲁⲛ ϩⲟⲗⲱⲥ ⲛⲧⲅⲉϩⲉⲛⲛⲁ ⲧⲛⲙⲡϣⲁ ⲛⲣⲡⲙⲉⲉⲩⲉ ⲛⲛⲉⲛⲛⲟⲃⲉ ⲛⲟⲩⲟⲉⲓϣ ⲛⲓⲙ · ⲡⲟⲥⲟ ⲙⲁⲗⲗⲟⲛ ⲉⲣⲉⲧⲁⲓ ⲥⲃⲧⲱⲧ ⲛⲁⲛ ·
ⲁⲣⲓⲡⲙⲉⲉⲩⲉ ϭⲉ ⲙⲡⲉⲕⲣⲓⲧⲏⲥ ·
ⲉⲓⲥϩⲏⲏⲧⲉ ⲅⲁⲣ ⲁϥϣⲣⲡ ϫⲱ ⲉⲣⲟⲕ ⲛⲧⲧⲓⲙⲱⲣⲓⲁ ⲧⲁⲣⲉⲕⲣⲃⲟⲗ ⲉⲡⲕⲓⲛⲇⲩⲛⲟⲥ ·
ⲉϥϣⲁⲛⲟⲩⲉϩⲥⲁϩⲛⲉ ⲛⲁⲕ ϫⲉⲛⲏⲥⲧⲉⲩⲉ ϣⲁⲕϭⲛⲗⲟⲓϭⲉ ⲉⲧⲃⲉⲧⲉⲕⲁⲥⲑⲉⲛⲉⲓⲁ ·
ⲉϥϣⲁⲛϫⲟⲟⲥ ⲛⲁⲕ ϫⲉϯⲙⲛⲧⲛⲁ · ϣⲁⲕϭⲛⲗⲟⲓϭⲉ ⲉⲧⲃⲉⲧⲉⲕⲙⲛⲧϩⲏⲕⲉ ·
ⲉϥϣⲁⲛϫⲟⲟⲥ ⲛⲁⲕ ϫⲉⲙⲡⲣⲥⲱⲟⲩϩ ⲉϩⲟⲩⲛ ⲙⲡⲓⲙⲁ · ϣⲁⲕϭⲛⲗⲟⲓϭⲉ ⲉⲧⲃⲉⲡⲣⲟⲟⲩϣ ⲛⲛⲉⲕϣⲏⲣⲉ ·
ⲉϥϣⲁⲛϫⲟⲟⲥ ⲛⲁⲕ ϫⲉⲙⲡⲣϭⲱⲛⲧ ⲙⲡⲣⲫⲑⲟⲛⲉⲓ · ⲙⲡⲣⲙⲟⲥⲧⲉ ⲙⲡⲣⲥⲱϣϥ ⲙⲡⲉⲧϩⲓⲧⲟⲩⲱⲕ · ⲉⲕⲛⲁϫⲟⲟⲥ
ⲁⲗⲗⲁ ⲡⲟⲗⲗⲁⲕⲓⲥ ⲕⲛⲁϫⲟⲟⲥ ϫⲉⲁⲩϫⲓⲧ ⲛϭⲟⲛⲥ ⲁⲩⲁⲡⲟⲥⲧⲉⲣⲓ ⲙⲙⲟⲓ ⲛⲛⲁϩⲩⲡⲁⲣⲭⲟⲛⲧⲁ ⲁⲩⲡⲗⲁⲡⲧⲉⲓ ⲙⲙⲟⲓ · ⲁⲩϣⲁϫⲉ ⲛⲥⲱⲓ ⲕⲁⲕⲱⲥ ·
ⲟⲩⲕ ⲟⲩⲛ ϥⲓ
ⲡⲟⲥⲟ ⲙⲁⲗⲗⲟⲛ ⲕⲙϣⲁ ⲛⲕⲁⲡⲙⲁ ⲙⲡⲉⲛⲧⲁϥϫⲟⲟⲥ ϫⲉⲛⲉϫⲡϩⲁⲡ ⲉⲣⲟⲓ ⲁⲛⲟⲕ ϯⲛⲁⲧⲱⲱⲃⲉ ⲡⲉϫⲉⲡϫⲟⲉⲓⲥ ·
ϩⲱⲥ ⲉⲕⲥⲟⲟⲩⲛ ϫⲉϩⲁⲡⲥ ⲡⲉ ⲉⲧⲣⲉⲩⲧⲁϩⲟⲕ ⲉⲣⲁⲧⲕ ⲉⲩⲃⲏⲙⲁ ⲉϥϩⲁϩⲟⲧⲉ · ⲡⲙⲁ ⲉⲧⲉⲙⲛϩⲣⲏⲧⲱⲣ ⲟⲩⲇⲉ ⲙⲛⲭⲣⲏⲙⲁ ⲛⲁϣⲃⲟⲏⲑⲉⲓ ⲉⲣⲟⲕ ⲛϩⲏⲧϥ ·
ⲁⲩⲱ ϫⲉⲉⲣⲉⲧⲉⲕⲯⲩⲭⲏ ⲛⲁⲉⲓ ⲉⲃⲟⲗ ϩⲓⲧⲙⲡⲓⲉⲣⲟ ⲛⲕⲱϩⲧ ⲉⲧⲥⲱⲕ ϩⲓⲧϩⲏ ⲙⲡⲉⲃⲏⲙⲁ ⲙⲡⲉⲭⲣⲓⲥⲧⲟⲥ ·
ϫⲟⲟⲩ ⲟⲩⲉⲓⲱⲧ ⲉϩⲓϩⲏ ⲙⲙⲟⲕ ⲉⲡⲙⲁ ⲉⲧⲙⲙⲁⲩ ·
ⲙⲁⲣⲉⲧⲡⲏⲅⲏ ⲛⲛⲉⲕⲣⲙⲉⲓⲟⲟⲩⲉ · ϣⲱⲡⲉ ⲡⲣⲟⲥ ⲡϣⲓ ⲛⲛⲛⲟⲃⲉ ⲉⲛⲧⲁⲕⲁⲁⲩ ·
ⲉϣϫⲉ ⲟⲩⲕⲟⲩⲓ ⲡⲉ ⲡⲉⲕⲛⲟⲃⲉ · ⲉⲓⲉ ϥⲣⲱϣⲉ ⲛϭⲓⲟⲩⲕⲟⲩⲓ ⲛⲣⲓⲙⲉ ·
ⲉϣϫⲉ ⲟⲩⲛⲟϭ ⲡⲉ ⲡⲉⲕⲡⲁⲣⲁⲡⲧⲱⲙⲁ ⲉⲓⲉ ⲕⲣⲭⲣⲉⲓⲁ ⲟⲛ ⲛϩⲉⲛⲙⲟⲩ ⲛⲥⲱⲣⲙ ⲛⲣⲙⲉⲓⲏ ·
ⲉϣϫⲉ ⲕⲧⲃⲃⲏⲩ ⲇⲉ ⲟⲛ ⲉⲃⲟⲗ ϩⲙⲡⲛⲟⲃⲉ · ϯ ⲛⲛⲉⲕⲣⲙⲉⲓⲟⲟⲩⲉ
ⲙⲁⲣⲛⲙⲉⲧⲁⲛⲟⲉⲓ ⲙⲡⲁⲧⲟⲩϣⲧⲁⲙ ⲉⲣⲱⲛ ⲙⲡⲣⲟ ⲛⲧⲙⲉⲧⲁⲛⲟⲓⲁ ·
ⲉⲧⲃⲉⲡⲁⲓ ⲡⲉⲧϫⲱ ⲙⲙⲟⲥ ϫⲉϯⲁϩⲉⲣⲁⲧ ⲙⲁⲣⲉϥϭⲱϣⲧ ⲙⲏⲡⲱⲥ ⲛϥϩⲉ ·
ⲡⲉⲛⲧⲁϥⲡϩⲛⲥⲗⲁⲁⲧⲉ
ϥⲥⲏϩ ⲅⲁⲣ ϫⲉⲡϫⲟⲉⲓⲥ ⲥⲟⲟϩⲉ ⲛⲛⲉⲧϩⲏⲩ ·
ϣⲁⲥϣⲱⲡⲉ
ⲉⲓⲧⲁ ⲟⲛ ϫⲉⲁⲩⲧⲟϭⲙⲉⲧ ⲉⲧⲣⲁϩⲉ · ⲁⲩⲱ ⲁⲡϫⲟⲉⲓⲥ ϯⲧⲟⲟⲧ ·
ⲡⲉⲛⲧⲁϥϩⲉ ⲇⲉ ⲟⲛ ⲟⲩⲛⲧⲁϥ ⲙⲙⲁⲩ ⲛⲟⲩⲡⲁⲣⲁⲙⲩⲑⲓⲁ
ϥⲥⲏϩ ⲟⲛ ϫⲉⲡⲛⲟⲩⲧⲉ ⲟⲩⲕⲣⲓⲧⲏⲥ ⲙⲙⲉ ⲡⲉ ⲛϫⲱⲱⲣⲉ ⲁⲩⲱ ⲛϩⲁⲣϣϩⲏⲧ ·
ϥϣⲱⲡ ⲙⲉⲛ ⲉⲣⲟϥ ⲛⲧⲙⲉⲧⲁⲛⲟⲓⲁ
ⲥⲱⲧⲙ ϫⲉⲁϥϫⲟⲟⲥ ϫⲉⲁϥⲛⲁϫⲟⲟⲣⲉⲥ ·
ⲁⲗⲗⲁ
ⲉⲕⲉⲣϣⲟⲣⲡ ⲉⲧⲁⲡⲟⲫⲁⲥⲓⲥ · ⲁⲩⲱ
ⲡⲉϫⲁϥ ⲅⲁⲣ ϫⲉⲁϥⲥⲱⲙⲛⲧ
ⲉⲡⲉⲓⲇⲏ ⲇⲉ ⲙⲡⲁⲧⲕⲕⲁⲩ
ⲥⲱⲧⲙ ⲉⲧⲙⲛⲧϩⲁⲣϣϩⲏⲧ ⲙⲡⲥⲱⲧⲏⲣ ⲉϥϫⲱ ⲙⲙⲟⲥ ϫⲉϣⲱⲡⲉ ⲉⲕⲟⲩⲱⲙ ⲙⲙⲟⲕ ⲉⲡⲉⲧϫⲓϩⲁⲡ ⲛⲙⲙⲁⲕ ⲡⲉⲕⲁⲛⲧⲓⲇⲓⲕⲟⲥ ⲏ ⲡⲉⲧϯⲛⲙⲙⲁⲕ ϣⲟⲟⲡ ⲛⲙⲙⲁⲕ ⲛⲛⲁⲩ ⲛⲓⲙ ·
ⲡⲁⲓ ⲉⲧⲉⲙⲛⲧϩⲉ ⲉⲧⲣⲉⲕⲡⲱⲣϫ ⲉⲣⲟϥ :
ⲡⲉⲡⲛⲉⲩⲙⲁ ⲙⲉⲛ ϯⲟⲩⲃⲉⲧⲥⲁⲣⲝ · ⲉϥϥⲱⲧⲉ ⲛⲧⲉⲡⲏⲑⲩⲙⲓⲁ ⲙⲡⲕⲟⲥⲙⲟⲥ ϩⲓⲧⲛⲧϩⲉⲗⲡⲓⲥ ⲛⲧⲙⲛⲧⲣⲣⲟ ⲛⲙⲡⲏⲩⲉ
ⲡⲃⲓⲟⲥ ⲁⲩⲱ ⲧⲡⲟⲗⲓⲧⲉⲓⲁ ⲙⲡⲉⲛⲡⲉⲧⲟⲩⲁⲁⲃ ⲛⲉⲓⲱⲧ ⲉⲧⲧⲁⲓⲏⲩ ⲕⲁⲧⲁⲥⲙⲟⲧ ⲛⲓⲙ ⲁⲡⲁ ⲟⲛⲛⲟⲫⲣⲓⲟⲥ ⲡⲁⲛⲁⲭⲱⲣⲓⲧⲏⲥ ⲛⲧⲁϥϫⲱⲕ ⲉⲃⲟⲗ ⲙⲡⲉϥⲃⲓⲟⲥ ⲛⲥⲟⲩⲙⲛⲧⲧⲁⲥⲉ ⲙⲡⲉⲃⲟⲧ ⲡⲁⲱⲛⲉ ϩⲛⲟⲩⲉⲓⲣⲏⲛⲏ ⲛⲧⲉⲡⲛⲟⲩⲧⲉ
ⲥⲙⲟⲩ ⲉⲣⲟⲛ ϩⲁⲙⲏⲛ : —
ⲁⲩⲥⲟⲛ ⲛⲁⲛⲁⲭⲱⲣⲓⲧⲏⲥ ⲉⲡⲉϥⲣⲁⲛ ⲡⲉ ⲁⲡⲁ ⲡⲁⲡⲛⲟⲩⲧⲉ ⲉⲝⲏⲅⲓⲥⲑⲁⲓ · ⲉϩⲉⲛⲥⲛⲏⲩ ⲙⲙⲁⲓⲛⲟⲩⲧⲉ ·
ⲛⲁⲓ ⲇⲉ ⲛⲉ ⲛϣⲁϫⲉ ⲛⲧⲁϥϫⲟⲟⲩ · ϫⲉⲁⲛⲟⲕ ⲡⲥⲟⲛ ⲁⲓⲙⲉⲉⲩⲉ ⲛⲟⲩϩⲟⲟⲩ ⲉⲧⲣⲁⲃⲱⲕ ⲉϩⲟⲩⲛ ⲉⲡϫⲁⲓⲉ ⲉⲧϩⲓϩⲟⲩⲛ · ⲉⲧⲣⲁⲛⲁⲩ ϫⲉⲟⲩⲛⲥⲟⲛ ⲙⲙⲟⲛⲁⲭⲟⲥ · ⲙⲡⲁϩⲟⲩ ·
ⲁⲓⲙⲟⲟϣⲉ ⲇⲉ ⲛϥⲧⲟⲟⲩ ⲛϩⲟⲟⲩ ⲙⲛϥⲧⲟⲉ ⲛⲟⲩϣⲏ ⲙⲡⲓⲟⲩⲉⲙⲟⲉⲓⲕ · ⲟⲩⲇⲉ ⲙⲡⲓⲥⲉⲙⲟⲟⲩ · ⲉⲓⲙⲟⲟϣⲉ ϩⲓⲡϫⲁⲓⲉ ⲉⲧϩⲓϩⲟⲩⲛ ·
ϩⲣⲁⲓ ⲇⲉ ϩⲙⲡϩⲁⲏ ⲛϩⲟⲟⲩ · ⲁⲓⲉⲓ ⲉϫⲛⲟⲩⲥⲡⲏⲗⲁⲓⲟⲛ
ⲛⲧⲟϥ ⲇⲉ ⲛⲧⲉⲣⲉϥϭⲱϣⲧ ⲉϩⲟⲩⲛ ⲉϩⲣⲁⲓ · ⲁϥⲧⲁⲩⲟ ⲙⲡⲉϣⲗⲏⲗ ⲙⲡⲉⲩⲁⲅⲅⲉⲗⲓⲟⲛ ·
ⲁⲛⲟⲕ ⲇⲉ ⲁⲓϭⲱⲣϣ ⲉⲣⲟϥ · ⲉⲧⲣⲉϥϫⲓⲧ ⲉⲡⲉⲥⲏⲧ ⲉⲡⲉⲥⲡⲏⲗⲁⲓⲟⲛ ·
ⲁϥϫⲛⲟⲓ ϫⲉⲛⲧⲁⲕⲉⲓ ⲉⲡⲉⲓⲙⲁ · ⲛⲁϣ ⲛϩⲉ ·
ⲁⲛⲟⲕ ⲇⲉ ⲡⲉϫⲁⲓ ϫⲉⲛⲧⲁⲓⲉⲓ ⲉⲡⲉⲓⲙⲁ · ⲉⲓⲟⲩⲉϣ ⲛⲁⲩ ⲛϩⲙϩⲁⲗ ⲙⲡⲛⲟⲩⲧⲉ · ⲉⲧϣⲟⲟⲡ ϩⲙⲡⲉⲓϫⲁⲓⲉ · ⲁⲩⲱ ⲙⲡⲉⲡⲛⲟⲩⲧⲉ · ϥⲟϭⲧ ⲙⲡⲉϯϣⲓⲛⲉ ⲛⲥⲱϥ ·
ⲁⲓϫⲛⲟⲩϥ ϫⲉⲛⲧⲁⲕⲉⲓ ⲉⲡⲉⲓⲙⲁ ⲛⲁϣ ⲛϩⲉ · ⲁⲩⲱ ⲉⲓⲥⲟⲩⲏⲣ · ⲛⲟⲩⲟⲉⲓϣ ϫⲓⲛⲧⲁⲕⲉⲓ ⲉⲡⲉⲓⲙⲁ · ⲁⲩⲱ
ⲙⲛⲛⲥⲱⲥ ⲁⲓⲙⲉⲉⲩⲉ ⲉⲃⲟⲗ ϩⲙⲡⲁϩⲏⲧ · ⲉⲡⲉⲛⲧⲁⲓⲁⲁϥ ⲁⲓⲣϩⲧⲏⲓ · ⲁⲓⲣⲓⲙⲉ ⲉⲙⲁⲧⲉ ⲁⲩⲱ ⲁⲓϣⲱⲡⲉ · ϩⲛⲟⲩⲁϣⲁϩⲟⲙ
ⲁⲓⲙⲉⲉⲩⲉ ⲉⲃⲟⲗ ϩⲙⲡⲁϩⲏⲧ ⲉⲡⲉⲛⲧⲁⲓⲁⲁϥ ⲁⲓⲣ ϩⲧⲏⲓ · ⲁⲓⲣⲓⲙⲉ ⲉⲙⲁⲧⲉ · ⲁⲩⲱ ⲁⲓϣⲱⲡⲉ ⲉⲓϣⲟⲟⲡ ϩⲛⲟⲩⲁϣⲁϩⲟⲙ ·
ⲁⲓⲙⲉⲉⲩⲉ ⲉⲃⲟⲗ ϩⲙⲡⲁϩⲏⲧ
ⲁⲛⲟⲕ ⲇⲉ ⲁⲓⲣϩⲛⲁⲓ ⲙⲡⲱⲧ ⲛⲧⲟⲟⲧϥ ⲙⲡⲛⲟⲃⲉ ·
ⲁⲓⲧⲱⲟⲩⲛ ⲁⲓⲉⲓ ⲉⲃⲟⲗ · ⲁⲓⲃⲱⲕ ⲉϯⲉⲣⲏⲙⲓⲁ ·
ⲁⲩⲱ
ⲁⲓϭⲓⲛⲉ ⲛϯⲡⲩⲅⲏ ⲙⲙⲟⲟⲩ ⲙⲛⲧⲉⲓⲃⲛⲛⲉ ⲙⲛⲡⲉⲓⲥⲡⲩⲗⲁⲓⲟⲛ ·
ϣⲁⲣⲉⲧⲉⲓⲃⲛⲛⲉ ⲧⲁⲩⲉⲙⲛⲧⲥⲛⲟⲟⲩⲥ ⲛⲗⲟⲟⲩ ⲛⲃⲛⲛⲉ · ⲕⲁⲧⲁⲣⲟⲙⲡⲉ · ⲟⲩⲗⲟⲟⲩ ⲕⲁⲧⲁⲉⲃⲟⲧ ·
ⲡⲉⲓⲗⲟⲟⲩ ϭⲉ ⲛⲃⲛⲛⲉ ϣⲁϥⲣⲱϣⲉ ⲉⲣⲟⲓ ⲕⲁⲧⲁⲉⲃⲟⲧ ·
ⲙⲛⲗⲁⲁⲩ ϭⲉ ϣⲟⲟⲡ ⲛⲁⲓ ⲟⲩⲇⲉ ϩⲃⲥⲱ · ⲟⲩⲇⲉ ⲧⲣⲟⲫⲏ ⲛⲟⲉⲓⲕ ·
ⲡⲁϥⲱ ⲇⲉ ⲁϥⲁⲩⲝⲁⲛⲉ · ⲁⲩⲱ ⲛⲁϩⲟⲉⲓⲧⲉ ⲁⲩⲧⲁⲕⲟ ⲉⲡⲧⲏⲣϥ ·
ⲁⲓϩⲱⲃⲥ ϭⲉ ⲙⲡⲙⲁ ⲉⲧⲉϣϣⲉ · ⲉϩⲟⲃⲥϥ ϩⲙⲡⲁϥⲱ ·
ⲁⲩⲱ ⲉⲓⲥ ⲙⲁⲁⲃⲉ ⲛⲣⲟⲙⲡⲉ · ϫⲓⲛⲧⲁⲓⲉⲓ ⲉⲡⲉⲓⲙⲁ · ⲉⲣⲉⲡⲁⲏⲣ ϯ ⲛⲁⲓ ⲛⲟⲩⲕⲣⲁⲥⲓⲥ · ⲉⲥϣⲏϣ ⲁⲩⲱ ⲙⲡⲓⲟⲩⲉⲙⲟⲉⲓⲕ ⲉⲡⲧⲏⲣϥ ·
ⲁⲓϫⲛⲟⲩϥ ϫⲉⲁⲣⲁ ⲧⲁⲣⲭⲏ · ⲛⲧⲁⲕⲉⲓ ⲉⲡⲉⲓⲙⲁ ⲁⲕϩⲓⲥⲉ ⲧⲱⲛⲟⲩ ·
ⲡⲉϫⲁϥ ⲛⲁⲓ · ϫⲉⲁϩⲉ ⲁⲓϩⲓⲥⲉ ⲧⲱⲛⲟⲩ · ⲱ ⲡⲁϣⲏⲣⲉ · ϩⲱⲥⲧⲉ ⲛⲛⲁϣⲛⲟϫⲧ · ⲉⲡⲕⲁϩ ⲉⲧⲃⲉⲡⲙⲕⲁϩ ⲛϩⲏⲧ · ϩⲱⲥⲧⲉ ⲛⲛⲁⲉϣⲛⲟϫⲧ · ⲉⲡⲕⲁϩ ⲉⲧⲃⲉⲡⲙⲕⲁϩ ⲛϩⲏⲧ · ⲉⲓⲱϣ ⲉϩⲣⲁⲓ ⲉⲡϫⲟⲉⲓⲥ ⲉⲧⲃⲉⲛⲁⲛⲟⲃⲉ ⲉⲧⲟϣ ·
ⲁⲓϩⲓⲥⲉ ⲇⲉ ⲟⲛ ϩⲛⲟⲩⲛⲟϭ ⲙⲙⲟⲕϩⲥ · ⲉⲧⲃⲉⲡⲉⲧⲕⲁⲥ ⲉⲧϩⲓϫⲱⲓ
ⲁⲓϭⲱϣⲧ ⲇⲉ ⲁⲓⲛⲁⲩ ⲉⲩⲣⲱⲙⲉ ⲉϥϩⲁⲉⲟⲟⲩ ⲉⲙⲁⲧⲉ ⲁϥⲁϩⲉⲣⲁⲧϥ ϩⲁϩⲧⲏⲓ
ⲡⲉϫⲁϥ ⲛⲁⲓ ϫⲉⲉⲕϣⲱⲛⲉ ⲉⲟⲩ ·
ⲁⲛⲟⲕ ⲇⲉ ⲁⲧⲁϭⲟⲙ ⲉⲓ ⲉⲣⲟⲓ ⲛⲟⲩⲕⲟⲩⲓ ⲡⲉϫⲁⲓ ⲛⲁϥ · ϫⲉⲡϫⲟⲉⲓⲥ ⲉⲓϣⲓⲛⲉ ⲉⲡⲁϩⲏⲡⲁⲣ ·
ⲡⲉϫⲁϥ ⲛⲁⲓ ϫⲉⲙⲁ ⲧⲥⲁⲃⲟⲓ ⲉⲡⲙⲁ ⲉⲧⲕϣⲱⲛⲉ ⲉⲣⲟϥ ·
ⲁⲓⲧⲥⲁⲃⲟϥ ⲇⲉ ⲉⲡⲁϩⲏⲡⲁⲣ ⲉⲧϣⲱⲛⲉ ·
ⲁϥⲥⲟⲃⲧⲛ ⲛⲧⲉϥϭⲓϫ ⲉⲃⲟⲗ ⲉⲣⲟⲓ ⲉⲣⲉⲛⲉϥⲧⲏⲏⲃⲉ ⲧⲁⲗⲏⲩ ⲉϫⲛⲛⲉⲩⲉⲣⲏⲩ ⲁϥⲡⲉϩⲡⲁⲥⲡⲓⲣ ⲛⲧϩⲉ ⲛⲟⲩⲥⲏϥⲉ · ⲁⲩⲱ ⲁϥⲉⲓⲛⲉ ⲉⲃⲟⲗ
ⲁⲛⲟⲕ ⲇⲉ ⲁⲓⲡⲁϩⲧ ϩⲁⲛⲉϥⲟⲩⲣⲏⲏⲧⲉ ϫⲉⲉϥⲛⲁⲣⲡⲁⲙⲉⲉⲩⲉ ⲛϥⲥⲙⲟⲩ ⲉⲣⲟⲓ ·
ⲛⲧⲟϥ ⲇⲉ ⲁϥⲥⲙⲟⲩ ⲉⲣⲟⲓ ⲉϥϫⲱ ⲙⲙⲟⲥ ϫⲉⲉⲣⲉⲡϫⲟⲉⲓⲥ ⲥⲙⲟⲩ ⲉⲣⲟⲕ · ⲛϥⲛⲁϩⲙⲉⲕ ⲛϭⲟⲣϭⲥ ⲙⲡⲇⲓⲁⲃⲟⲗⲟⲥ ⲁⲩⲱ ⲛϥⲕⲁⲁⲕ ϩⲛⲛⲉϥϩⲓⲟⲟⲩⲉ ⲧⲏⲣⲟⲩ ⲉⲧⲛⲁⲛⲱⲟⲩ ⲛⲟⲩⲟⲉⲓϣ ⲛⲓⲙ · ⲉⲕⲡⲏⲧ ⲉⲣⲁⲧⲟⲩ ⲛⲛⲉⲧⲟⲩⲁⲁⲃ ·
ⲛⲧⲉⲣϥⲟⲩⲱ ⲇⲉ ⲉϥⲥⲙⲟⲩ ⲉⲣⲟⲓ ⲁⲧⲁϭⲟⲙ ⲉⲓ ⲉⲣⲟⲓ · ϩⲱⲥⲧⲉ ⲉⲧⲙⲧⲣⲁⲁⲓⲥⲑⲁⲛⲉ · ⲉⲡⲧⲏⲣϥ ϫⲉϯϩⲕⲟⲉⲓⲧ · ⲏ ϯⲟⲃⲉ ·
ⲛⲧⲉⲣⲓⲛⲁⲩ ⲇⲉ ⲉϯⲛⲟϭ ⲛϣⲡⲏⲣⲉ ⲛⲧⲁⲥⲧⲁϩⲟⲓ · ⲁⲓⲧⲱⲟⲩⲛ ⲁⲓⲙⲟⲟϣⲉ · ⲉϩⲟⲩⲛ ϩⲙⲡⲧⲟⲟⲩ ·
ⲛⲧⲉⲣⲉϥⲧⲟⲟⲩ ⲇⲉ ⲛϩⲟⲟⲩ ⲟⲩⲉⲓⲛⲉ ⲁⲓϩⲓⲥⲉ ⲁⲩⲱ ⲁⲓⲡⲱⲣϣ ⲛⲛⲁϭⲓϫ ⲉϩⲣⲁⲓ ⲉⲧⲡⲉ ·
ⲁⲓϣⲗⲏⲗ · ⲁⲩⲱ ⲉⲓⲥ ⲡⲣⲱⲙⲉ ⲛⲧⲁϥⲉⲓ ϣⲁⲣⲟⲓ ⲛϣⲟⲣⲡ ·
ⲁϥⲉⲓ ϣⲁⲣⲟⲓ ⲟⲛ ⲁϥϯϭⲟⲙ ⲛⲁⲓ ⲛⲧϩⲉ ⲛⲧⲉϩⲟⲩⲉⲓⲧⲉ ·
ϩⲁⲡⲗⲱⲥ ⲁⲡⲙⲉϩϥⲧⲟⲟⲩ · ⲛϩⲟⲟⲩ ⲟⲩⲉⲓⲛⲉ · ⲉⲓⲙⲟⲟϣⲉ ⲉϩⲟⲩⲛ
ⲛⲧⲉⲩⲛⲟⲩ
ⲁⲛⲟⲕ ⲇⲉ ϩⲱ ⲁⲛⲅⲟⲩⲣⲙⲛⲧⲟⲟⲩ ⲛⲧⲉⲕϩⲉ · ⲉⲓϣⲟⲟⲡ ϩⲙⲡⲉⲓϫⲁⲓⲉ · ⲉⲧⲃⲉⲛⲁⲛⲟⲃⲉ ·
ⲛⲧⲟϥ ⲇⲉ ⲡⲉϫⲁϥ ⲛⲁⲓ ϫⲉⲛⲧⲕⲟⲩϣⲃⲏⲣ · ϩⲱⲱⲕ ⲟⲛ ⲛⲧⲉⲡⲛⲟⲩⲧⲉ ·
ⲁⲓϩⲙⲟⲟⲥ ⲟⲛ ⲙⲡⲉϥⲙⲧⲟ ⲉⲃⲟⲗ · ⲁⲩⲱ ⲁⲓⲡⲁⲣⲁⲕⲁⲗⲉⲓ ⲙⲙⲟϥ · ⲉⲧⲣⲉϥϫⲱ ⲉⲣⲟⲓ ⲙⲡⲉϥⲣⲁⲛ ·
ⲛⲧⲟϥ ⲇⲉ ⲡⲉϫⲁϥ ⲛⲁⲓ ϫⲉⲟⲛⲛⲟⲫⲣⲓⲟⲥ ⲡⲉ ⲡⲁⲣⲁⲛ · ⲁⲩⲱ ⲉⲓⲥ ⲥⲉ ⲛⲣⲟⲙⲡⲉ ϯϣⲟⲟⲡ ϩⲛϯⲉⲣⲏⲙⲓⲁ · ⲉⲓⲙⲟⲟϣⲉ ϩⲛⲛⲧⲟⲟⲩ ⲛⲧϩⲉ ⲛⲛⲉⲑⲏⲣⲓⲟⲛ · ⲁⲩⲱ ⲙⲡⲓⲛⲁⲩ ⲉⲣⲱⲙⲉ ⲉⲓⲥⲟⲟⲩⲛ ⲙⲙⲟϥ ·
ⲉⲓϣⲟⲟⲡ ⲇⲉ ϩⲛⲟⲩⲥⲟⲟⲩϩⲥ ⲙⲙⲟⲛⲁⲭⲟⲥ ϩⲙⲡⲧⲟⲟⲩ ⲛϣⲙⲟⲩⲛ ⲛⲧⲉⲑⲏⲃⲁⲓⲥ ·
ⲡⲣⲁⲛ ⲇⲉ ⲛⲧϩⲉⲛⲉⲉⲧⲉ ⲉⲧⲙⲙⲁⲁⲩ ⲡⲉ ⲉⲣⲏⲧⲉ ·
ⲉⲛⲟ
ⲁⲛⲟⲕ ⲇⲉ ⲛⲉⲓⲟ ⲛⲟⲩϣⲏ ⲛⲣⲟⲉⲓⲥ ⲛⲙⲙⲁⲩ · ⲉⲓϫⲓⲥⲃⲱ ⲛⲕⲱⲧ ⲙⲡⲛⲟⲩⲧⲉ ⲉⲃⲟⲗ ϩⲓⲧⲟⲟⲧⲟⲩ · ⲛϩⲉⲛⲛⲟϭ ⲛⲧⲉⲗⲓⲟⲥ · ⲛⲉ ⲛⲧϩⲉ ⲛⲛⲁⲅⲅⲉⲗⲟⲥ ⲙⲡϫⲟⲉⲓⲥ ·
ⲁⲓⲥⲱⲧⲙ ⲉⲩϣⲁϫⲉ ⲉⲧⲃⲉⲡⲉⲛⲉⲓⲱⲧ ϩⲏⲗⲓⲁⲥ ⲡⲉⲑⲉⲥⲃⲓⲧⲏⲥ · ϫⲉⲛⲧⲁϥϭⲙϭⲟⲙ ϩⲙⲡⲛⲟⲩⲧⲉ ⲛϯϩⲉ ⲧⲏⲣⲥ · ⲉϥϣⲟⲟⲡ ϩⲙⲡⲉⲓϫⲁⲓⲉ ·
ⲁⲩⲱ ⲓⲱϩⲁⲛⲛⲏⲥ ⲡⲃⲁⲡϯⲥⲧⲏⲥ · ⲡⲉⲧⲉⲙⲡϥⲧⲱⲟⲩⲛ ϩⲙⲡⲉϫⲡⲟ ⲛⲛⲉϩⲓⲟⲟⲙⲉ · ⲛϭⲓⲡⲉⲧⲟ ⲛⲛⲟϭ ⲉⲣⲟϥ · ⲉϥϣⲟⲟⲡ ϩⲛⲛϫⲁⲓⲉ · ϣⲁⲡⲉϩⲟⲟⲩ
ⲧⲟⲧⲉ ⲡⲇⲟⲩⲝ ⲁϥⲧⲣⲉⲩⲕⲁⲁϥ ⲕⲁϩⲏⲩ ⲛⲛⲉϥϩⲟⲓⲧⲉ ⲛⲥⲉⲥⲱⲗⲡ ⲙⲡⲉϥⲙⲟⲩⲥ · ⲛⲥⲉⲉⲓⲛⲉ ⲛⲛⲉϥϭⲓϫ ϩⲓⲡⲁϩⲟⲩ ⲙⲙⲟϥ · ⲛⲥⲉⲕⲟⲩⲙⲡⲓⲍⲉ ⲙⲙⲟϥ ·
ⲙⲛⲛⲥⲱⲥ ⲁϥⲧⲣⲉⲩϯϩⲃⲟϭ ⲛⲁϥ ·
ⲡⲉϫⲁϥ ⲛⲁϥ ϫⲉⲑⲩⲥⲓⲁⲍⲉ ·
ⲡⲉϫⲁϥ ϫⲉⲛϯⲛⲁⲑⲩⲥⲓⲁⲍⲉ ⲁⲛ ·
ⲙⲛⲛⲥⲱⲥ ⲁϥⲧⲣⲉⲩⲱϭⲡ
ⲁⲡⲁ ⲃⲓⲕⲧⲱⲣ
ϫⲉϯϣⲡϩⲙⲟⲧ ⲛⲧⲙⲡⲁϫⲟⲉⲓⲥ ⲓⲏⲥⲟⲩⲥ
ⲡⲉϫⲉⲡⲇⲟⲩⲝ ⲛⲁϥ ·
ϫⲉⲁⲩⲧⲁⲁⲕ ⲉⲧⲟⲟⲧ ϩⲱⲥ ⲙⲁⲅⲟⲥ ·
ⲧⲉⲛⲟⲩ ϭⲉ ⲉⲕⲧⲙⲥⲱⲧⲙ ⲛⲥⲱⲓ ϯⲛⲁⲃⲁⲥⲁⲛⲓⲍⲉ ⲙⲙⲟⲕ ⲕⲁⲕⲱⲥ ·
ⲡⲉϫⲉⲁⲡⲁ ⲃⲓⲕⲧⲱⲣ ϫⲉⲛϯⲛⲁⲑⲩⲥⲓⲁⲍⲉ ⲁⲛ ·
ⲡⲉϫⲉⲡⲇⲟⲩⲝ ⲛⲁϥ ·
ϫⲉⲉⲧⲃⲉⲟⲩ ⲛⲅϫⲓⲁⲛⲛⲱⲛⲛⲁ
ⲁϥⲟⲩⲱϣⲃ ⲛϭⲓⲁⲡⲁ ⲃⲓⲕⲧⲱⲣ ·
ϫⲉⲉⲃⲟⲗ
ⲉⲧⲃⲉⲡⲁⲓ
ⲟⲩⲛⲧⲁⲓ ⲙⲙⲁⲩ ⲛⲧⲉⲧⲣⲟⲫⲏ
ⲡⲇⲟⲩⲝ ⲇⲉ ⲁϥⲕⲉⲗⲉⲩⲉ ⲉⲧⲣⲉⲩⲕⲁⲁϥ ⲕⲁϩⲏⲩ · ⲛⲥⲉⲛⲟϫϥ ⲉⲩϩⲣⲱ ⲛⲥⲉⲥⲁϩⲧⲉ ϩⲁⲣⲟϥ ⲛϩⲟⲟⲩ ⲥⲛⲁⲩ ·
ⲙⲛⲛⲥⲱⲥ ⲁⲩⲉⲛⲧϥ ⲉⲣⲁⲧϥ ⲙⲡⲇⲟⲩⲝ · ⲡⲉϫⲁϥ ⲛⲁϥ
ϫⲉⲕⲁⲕⲏⲕⲉⲫⲁⲗⲏ · ⲉⲕⲥⲱⲃⲉ ⲙⲙⲟⲓ ϩⲛϩⲉⲛϩⲃⲏⲩⲉ ⲙⲙⲁⲅⲓⲁ · ϣⲉⲡⲟⲩϫⲁⲓ ⲙⲡⲁⲡⲟⲗⲗⲱⲛ · ⲧⲉⲕϯⲙⲱⲣⲓⲁ ⲡⲉ ⲁⲛϩⲁⲗⲓⲥⲕⲉ ⲙⲡⲉⲕⲥⲱⲙⲁ ϩⲙⲡⲕⲱϩⲧ ·
ⲁϥⲕⲉⲗⲉⲩⲉ ⲛϭⲓⲡⲇⲟⲩⲝ · ⲉⲧⲣⲉⲩⲧⲱϭ ⲉ..ⲉⲧⲉⲧⲣⲓⲣ ⲛⲥⲉⲥⲁϩⲧⲉ ϩⲁⲣⲟⲥ ⲛϣⲟⲙⲛⲧ ⲛϩⲟⲟⲩ · ⲛⲥⲉⲛⲟϫϥ ⲉⲡⲉⲥⲏⲧ ⲉⲣⲟⲥ ·
ⲁⲡⲁ ⲃⲓⲕⲧⲱⲣ ⲇⲉ ⲁϥϣⲗⲏⲗ ⲙⲡⲉⲥⲏⲧ ⲛⲧⲉⲧⲣⲓⲣ ⲉϥϫⲱ ⲙⲙⲟⲥ ·
ϫⲉⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ϩⲙⲡⲉⲕⲣⲁⲛ ϣⲁⲣⲉⲑⲁⲗⲁⲥⲥⲁ ϣⲟⲟⲩⲉ · ⲁⲩⲱ ⲛⲧⲉⲡⲕⲱϩⲧ ⲱϣⲙ · ⲛⲧⲉⲛⲧⲟⲩⲉⲓ ⲃⲱⲗ ⲉⲃⲟⲗ · ϫⲉϥⲥⲙⲁⲙⲁⲁⲧ ⲛϭⲓⲡⲉⲕⲣⲁⲛ ϣⲁⲉⲛⲉϩ · ⲛⲉⲛⲉϩ · ϩⲁⲙⲏⲛ ·
ⲁⲩⲉⲛⲧϥ ⲇⲉ ⲁⲩⲧⲁϩⲟϥ ⲉⲣⲁⲧϥ ⲙⲡⲙⲧⲟ ⲉⲃⲟⲗ ⲙⲡⲇⲟⲩⲝ · ⲙⲡⲉⲡⲕⲱϩⲧ ϫⲱϩ ⲉⲣⲟϥ · ⲉⲡⲧⲏⲣϥ ·
ⲧⲟⲧⲉ ⲥⲉⲃⲁⲥϯⲁⲛⲟⲥ ⲡⲉϫⲁϥ ⲛⲁⲡⲁ ⲃⲓⲕⲧⲱⲣ ·
ϫⲉϣⲉ ⲛⲛⲟⲩⲧⲉ ⲉⲧⲧⲁⲓⲏⲩ ⲡⲁⲡⲟⲗⲗⲱⲛ ⲙⲛⲧⲁⲣⲧⲉⲙⲓⲥ · ϯⲛⲁⲃⲁⲥⲁⲛⲓⲍⲉ ⲙⲙⲟⲕ ·
ϣⲁⲛⲧⲁϫⲟⲟⲩ ⲛⲧⲁⲉⲓⲛⲉ ⲛⲟⲩⲙⲁⲅⲟⲥ ⲉϥⲟⲩⲟⲟⲧⲃ ⲉⲣⲟⲕ · ⲛϥⲃⲱⲗ ⲉⲃⲟⲗ ⲛⲛⲉⲕⲙⲁⲅⲓⲁ ·
ⲁϥⲕⲉⲗⲉⲩⲉ ⲛϭⲓⲡⲇⲟⲩⲝ ⲁϥⲉⲓⲛⲉ ⲙⲡⲙⲁⲅⲟⲥ ·
ⲡⲙⲁⲅⲟⲥ
ⲁϥⲉⲡⲓⲕⲁⲗⲉⲓ ⲉϩⲣⲁⲓ ⲉϫⲱⲟⲩ ⲛϩⲉⲛ ⲕⲉⲙⲏⲏϣⲉ
ⲙⲛⲛⲥⲱⲥ ⲡⲉϫⲁϥ ⲛⲁⲡⲁ ⲃⲓⲕⲧⲱⲣ ·
ϫⲉⲙⲙⲟ ⲛⲅⲟⲩⲟⲙⲟⲩ ⲛⲧⲁⲛⲁⲩ ϫⲉⲟⲩⲛϭⲟⲙ ⲙⲙⲟⲕ ·
ⲡⲙⲁⲕⲁⲣⲓⲟⲥ ⲇⲉ ⲁⲡⲁ ⲃⲓⲕⲧⲱⲣ ⲡⲉϫⲁϥ ⲙⲡⲙⲁⲅⲟⲥ ·
ϫⲉⲉϩⲛⲁⲓ ⲙⲉⲛ ⲁⲛ ⲉⲟⲩⲟⲙⲟⲩ · ⲁⲗⲗⲁ ϫⲉⲕⲁⲥ ⲉⲕⲉⲉⲓⲙⲉ
ⲧⲟⲧⲉ ⲡⲙⲁⲅⲟⲥ ⲡⲉϫⲁϥ ·
ϫⲉϫⲣⲟ ⲡⲉⲛⲧⲁϥϫⲣⲟ ϭⲙϭⲟⲙ
ⲛⲧϩⲉ ⲅⲁⲣ ⲛⲟⲩⲁⲛⲇⲣⲉⲁⲥ
ⲧⲁⲓ ⲧⲉ ⲧϩⲉ ⲛⲛⲉⲛⲧⲁⲩⲥⲱⲣⲙ ϩⲛⲛⲉⲩⲛⲟⲃⲉ · ⲉⲩϣⲁⲛⲣϩⲛⲁⲩ ϣⲁⲣⲉⲡϫⲟⲉⲓⲥ ⲁⲁⲩ ⲛⲃⲣⲣⲉ ⲛⲕⲉⲥⲟⲡ ·
ⲁⲩⲱ ⲛⲧⲉⲩⲛⲟⲩ ⲁⲡⲙⲁⲅⲟⲥ ⲁⲡⲟⲧⲁⲥⲥⲉ ⲛⲛⲕⲁ ⲛⲓⲙ ⲉⲧⲉⲟⲩⲛⲧⲁϥ ⲥⲟⲩ ⲁⲩⲕⲁⲑⲏⲅⲉ ⲙⲙⲟϥ ⲉⲡⲣⲁⲛ ⲛⲧⲉⲧⲣⲓⲁⲥ ⲉⲧⲟⲩⲁⲁⲃ · ⲁⲩⲱ ⲛⲉϥϫⲱⲱⲙⲉ ⲧⲏⲣⲟⲩ ⲉⲧⲙⲉϩ ⲙⲙⲁⲅⲓⲁ ⲁϥⲣⲟⲕϩⲟⲩ ·
ⲡⲉϫⲉⲡⲇⲟⲩⲝ ⲛⲁⲡⲁ ⲃⲓⲕⲧⲱⲣ ·
ϫⲉⲁⲣⲓⲥⲁⲃⲉ ⲛⲅⲑⲩⲥⲓⲁⲍⲉ ·
ⲡⲉϫⲉⲁⲡⲁ ⲃⲓⲕⲧⲱⲣ
ϫⲉⲛⲟⲩⲟⲉⲓϣ ⲛⲓⲙ ⲁⲛⲅⲟⲩⲥⲁⲃⲉ ·
ⲡⲉϫⲉⲡⲇⲟⲩⲝ
ⲡⲉϫⲉⲁⲡⲁ
ⲡⲉϫⲉⲡⲇⲟⲩⲝ
ⲡⲉϫⲉⲁⲡⲁ ⲃⲓⲕⲧⲱⲣ ϫⲉⲡⲁⲩⲗⲟⲥ
ⲡⲉϫⲉⲡⲇⲟⲩⲝ · ϫⲉⲟⲩⲕ
ⲡⲉϫⲉⲁⲡⲁ ⲃⲓⲕⲧⲱⲣ
ⲁϥϭⲱⲛⲧ ⲇⲉ ⲛϭⲓⲡⲇⲟⲩⲝ ⲁϥⲕⲉⲗⲉⲩⲉ ⲉⲧⲣⲉⲩⲉⲓⲛⲉ ⲉⲃⲟⲗ ⲛⲛⲉϥⲙⲉⲗⲟⲥ ϣⲁⲡⲉⲥⲏⲧ ⲉⲛⲉϥⲟⲩⲣⲏⲏⲧⲉ ·
ⲡⲉϫⲁϥ ⲛϭⲓⲁⲡⲁ ⲃⲓⲕⲧⲱⲣ · ϩⲓⲧϩⲏ ⲙⲡⲇⲟⲩⲝ ·
ϫⲉⲛⲛⲉⲩⲣⲱⲛ
ⲧⲁⲓ ⲧⲉ ⲧⲁϩⲉ ϩⲱ ·
ⲧⲉⲛⲟⲩ ⲇⲉ ϯϣⲡϩⲙⲟⲧ ⲛⲧⲙⲡⲁϫⲟⲉⲓⲥ
ⲡⲇⲟⲩⲝ ⲇⲉ ⲁϥⲧⲣⲉⲩⲉⲓⲛⲉ ⲛⲟⲩⲛⲉϩ ⲁⲩⲥⲁϩⲧⲉ ϩⲁⲣⲟϥ ϣⲁⲧϥⲃⲣⲃⲣ ·
ⲁϥⲧⲣⲉⲩⲡⲁϩⲧϥ ⲉϫⲛⲛⲉϥⲁⲛⲁⲅⲕⲁⲓⲟⲛ · ⲁⲩⲱ ⲛⲧⲉⲩⲛⲟⲩ ⲛⲧⲁⲩⲡⲁϩⲧϥ ⲉϫⲱⲟⲩ · ⲁⲩⲥⲱⲗⲡ ⲁⲩϩⲉ ⲉϩⲣⲁⲓ ⲉϫⲙⲡⲕⲁϩ ·
ⲁϥⲟⲩⲱϣⲃ ⲛϭⲓⲡⲙⲁⲕⲁⲣⲓⲟⲥ ⲁⲡⲁ ⲃⲓⲕⲧⲱⲣ ·
ϫⲉⲡⲉⲓⲛⲉϩ ⲛⲧⲁⲕⲡⲁϩⲧϥ ⲉϫⲱⲓ · ⲉϥⲟ ⲙⲡⲉⲥⲙⲟⲧ ⲛⲟⲩⲙⲟⲩ ⲉϥⲕⲏⲃ · ⲉϣⲁⲣⲉ ⲟⲩⲣⲱⲙⲉ ϫⲓⲧⲥ ϩⲛⲟⲩⲕⲁⲩⲙⲁ · ⲛϥⲉⲓⲁⲁϥ ⲉⲃⲟⲗ ⲛϩⲏⲧϥ · ⲛⲧⲉⲟⲩⲙⲟⲧⲛⲉⲥ ϣⲱⲡⲉ ⲙⲡⲥⲱⲙⲁ ⲧⲏⲣϥ ⲉⲧⲃⲉⲧϩⲙⲙⲉ ·
ⲡⲇⲟⲩⲝ ⲇⲉ ⲁϥⲕⲉⲗⲉⲩⲉ ⲉⲧⲣⲉⲩⲁϣⲧϥ ⲉⲡϩⲉⲣⲙⲉⲧⲁⲣⲓⲟⲛ ⲛⲥⲉϩⲱⲱⲕⲉ ⲙⲙⲟϥ · ⲁⲩⲱ ⲁϥⲧⲣⲉⲩⲛⲟⲩϫⲉ ⲉϩⲟⲩⲛ ϩⲁⲣⲟϥ ⲛⲥⲟ ⲛⲗⲁⲙⲡⲁⲥ ⲛⲕⲱϩⲧ · ⲁⲩⲱ ⲛⲉⲩϩⲱⲱⲕⲉ
ⲡⲇⲟⲩⲝ ⲇⲉ ⲡⲉϫⲁϥ ⲛⲁϥ ·
ϫⲉⲕⲁⲕⲏⲕⲉⲫⲁⲗⲏ · ⲁⲓϩⲓⲥⲉ
ⲉⲓϯⲥⲟ ⲉⲣⲟⲕ ϫⲉⲉⲕⲛⲁϣⲓⲡⲉ :— ⲁⲩⲱ ⲙⲡⲉⲕⲕⲧⲟⲕ ·
ⲧⲉⲛⲟⲩ ϭⲉ ⲙⲟⲩ ⲛⲅⲑⲩⲥⲓⲁⲍⲉ ⲛⲧⲁⲕⲁⲁⲕ ⲉⲃⲟⲗ ·
ⲁⲡⲁ
ϫⲉⲛⲥⲁϥ ⲁⲕϯⲥⲟ ⲉⲣⲟⲓ ·
ⲡⲉⲧⲉϩⲛⲁⲕ ⲁⲣⲓϥ ⲛⲁⲓ ·
ⲁϥⲕⲉⲗⲉⲩⲉ ⲛϭⲓⲡⲇⲟⲩⲝ ⲉⲧⲣⲉⲡⲉϩⲧϩⲙϫ ϩⲓⲕⲱⲛⲓⲁ ⲉⲡⲉⲥⲏⲧ ϩⲛⲣⲱϥ ·
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ·
ϫⲉⲡⲉⲓϩⲉⲙϫ ⲙⲛⲡⲉⲓⲕⲱⲛⲓⲁ ⲛⲧⲁⲩⲧⲥⲟⲓ ⲙⲙⲟⲟⲩ · ⲉⲩⲟ ⲛⲧϩⲉ ⲛⲟⲩⲉⲃⲓⲱ ⲉϥϩⲁⲁⲧⲉ ⲉⲡⲉⲥⲏⲧ ϩⲛⲧⲁϣⲟⲩⲱⲃⲉ ·
ⲧⲟⲧⲉ ⲡⲇⲟⲩⲝ ⲁϥⲕⲉⲗⲉⲩⲉ ⲉⲧⲣⲉⲩⲡⲱⲣⲕ ⲙⲡⲉϥⲃⲁⲗ ⲥⲛⲁⲩ ⲉϥⲟⲛϩ ·
ⲛⲧⲉⲩⲛⲟⲩ ⲁⲩⲉⲓ ⲛϭⲓⲕⲉⲥⲧⲱⲛⲁⲣⲓⲟⲥ · ⲁⲩⲛⲟⲩϫⲉ ⲛϩⲉⲛϣⲗⲓϭ ⲉⲩⲗⲟⲃϣ ⲉϩⲟⲩⲛ ⲉⲛⲉϥⲃⲁⲗ ⲙⲛⲛⲉϥⲙⲁⲁϫⲉ ·
ⲛⲧⲉⲩⲛⲟⲩ ⲁⲧⲉϥⲁⲗⲱ ⲥⲛⲧⲉ ⲡⲱⲣⲕ ⲁⲩϩⲉ ⲉϩⲣⲁⲓ ⲉϫⲙⲡⲕⲁϩ · ⲁⲩⲱ ⲁⲡⲕⲁⲡⲛⲟⲥ ⲉⲓ ⲉϩⲣⲁⲓ ϩⲙⲡⲉϥⲁⲛⲕⲉⲫⲁⲗⲟⲥ ·
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ⲙⲡⲇⲟⲩⲝ ·
ϫⲉⲕⲁⲛ ⲉⲕϣⲁⲛⲁⲁⲧ
ⲉⲧⲉⲛⲁⲓ ⲛⲉ ⲛⲃⲁⲗ ⲛⲧⲁⲯⲩⲭⲏ ⲙⲛⲡⲁϩⲏⲧ ·
ϫⲉⲉⲥϣⲁⲛϣⲱⲡⲉ
ⲉⲧⲃⲉⲡⲁⲓ
ⲡⲇⲟⲩⲝ ⲇⲉ ⲁϥⲟⲩⲱϣⲃ ⲡⲉϫⲁϥ ⲛⲁϥ ·
ϫⲉⲕⲁⲛ ⲁⲕⲁⲛⲁⲅⲕⲁⲍⲉ
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ·
ϫⲉⲕⲟⲗⲁⲥⲓⲥ ⲛⲓⲙ
ⲁⲛⲟⲕ ϯⲥⲃⲧⲱⲧ ⲉⲧⲱⲟⲩⲛ
ⲡⲇⲟⲩⲝ ⲇⲉ
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ⲙⲡⲇⲟⲩⲝ ·
ϫⲉⲕⲁⲛ ⲉⲕϣⲁⲛϥⲟϣⲧ
ⲁⲩⲱ ⲟⲛ ⲉⲕϣⲁⲛϣⲱⲱⲧ
ⲧⲉⲛⲟⲩ ϭⲉ ⲛⲥⲙⲉⲗⲉⲓ ⲛⲁⲓ ⲁⲛ ϩⲁⲛⲉⲕⲃⲁⲥⲁⲛⲟⲥ
ⲉϥϫⲱ ⲇⲉ ⲛⲛⲁⲓ ⲛϭⲓⲡⲙⲁⲕⲁⲣⲓⲟⲥ ⲁⲡⲁ ⲃⲓⲕⲧⲱⲣ · ⲉⲓⲥⲟⲩⲥϩⲓⲙⲉ ⲉⲡⲉⲥⲣⲁⲛ ⲡⲉ ⲥⲧⲉⲫⲁⲛⲟⲩ · ⲉⲧⲉⲥϩⲓⲙⲉ ⲧⲉ ⲛⲟⲩⲙⲁⲧⲟⲓ ·
ⲁⲥϭⲱϣⲧ ⲉⲃⲟⲗ ϩⲙⲡⲉⲥϣⲟⲩϣⲧ · ⲧⲏ ⲇⲉ ⲛⲉⲥϩⲛ ⲁⲙⲛⲧⲏ ⲛⲣⲟⲙⲡⲉ · ⲁⲥⲱϣ ⲉⲃⲟⲗ ⲉⲥϫⲱ ⲙⲙⲟⲥ ·
ϫⲉⲛⲁⲓⲁⲧⲕ ⲛⲧⲟⲕ ⲱ ⲁⲡⲁ ⲃⲓⲕⲧⲱⲣ · ⲁⲩⲱ ⲕⲥⲙⲁⲁⲧ ϩⲛⲛⲉⲕϩⲃⲏⲩⲉ ⲧⲏⲣⲟⲩ ·
ⲁⲩϣⲉⲡ ⲛⲉⲕⲑⲩⲥⲓⲁ ⲧⲏⲣⲟⲩ ⲛⲧⲟⲟⲧⲕ · ⲕⲁⲧⲁⲧϩⲉ ⲛⲧⲁⲩϣⲉⲡ ⲛⲉⲑⲩⲥⲓⲁ ⲛⲁⲃⲉⲗ ⲡⲇⲓⲕⲁⲓⲟⲥ · ϫⲉⲁϥⲉⲛⲧⲟⲩ ⲙⲡⲛⲟⲩⲧⲉ ϩⲛⲟⲩⲥⲟⲟⲩⲧⲛ ·
ⲁⲡⲛⲟⲩⲧⲉ ϯϩⲧⲏϥ ⲉⲣⲟⲕ ⲛⲧϩⲉ ⲛⲉⲛⲱⲭ ⲡⲉⲅⲣⲁⲙⲙⲁⲧⲉⲩⲥ ⲛⲧⲇⲓⲕⲁⲓⲟⲥⲩⲛⲏ ·
ⲁⲕϣⲱⲡⲉ ⲛⲧⲉⲗⲓⲟⲥ ⲁⲩⲱ ⲛⲇⲓⲕⲁⲓⲟⲥ ϩⲛⲧⲉⲕⲅⲉⲛⲉⲁ ⲛⲧϩⲉ ⲛⲛⲱϩⲉ ·
ⲁⲕⲧⲁⲗⲉ ⲡⲉⲕⲥⲱⲙⲁ ⲉϩⲣⲁⲓ ⲛⲑⲩⲥⲓⲁ ⲛⲧϩⲉ ⲛⲓⲥⲁⲁⲕ ·
ⲁⲕϩⲩⲡⲟⲙⲉⲓⲛⲉ ⲛⲧϩⲉ ⲛⲓⲁⲕⲱⲃ · ⲙⲡⲛⲁⲩ ⲉⲧⲉⲣⲉⲏⲥⲁⲩ ⲡⲏⲧ ⲛⲥⲱϥ ⲙⲛⲗⲁⲃⲁⲛ ·
ⲁⲕϣⲱⲡⲉ ⲛⲥⲁⲃⲉ ⲛⲧϩⲉ ⲛⲇⲁⲛⲓⲏⲗ ⲡⲉⲡⲣⲟⲫⲏⲧⲏⲥ ·
ⲁⲩⲧⲟⲩⲛⲟⲉⲓⲁⲧⲕ ⲉⲃⲟⲗ ϩⲛⲛⲉⲕⲣⲁⲥⲟⲩ ⲛⲧϩⲉ ⲛⲓⲱⲥⲏⲫ ·
ⲁⲕϩⲩⲡⲟⲙⲉⲓⲛⲉ ⲛⲧϩⲉ ⲛⲓⲱⲃ · ⲡⲣⲱⲙⲉ ⲙⲡⲛⲟⲩⲧⲉ ·
ⲁⲡϫⲁϫⲉ ⲕⲱϩ ⲉⲣⲟⲕ ⲉⲣⲟⲕ ⲛⲧϩⲉ ⲛⲏⲥⲁⲓⲁⲥ ⲡⲉⲡⲣⲟⲫⲏⲧⲏⲥ · ⲡⲁⲓ ⲛⲧⲁⲩⲟⲩⲁⲥⲧϥ ϩⲛⲟⲩⲃⲁϣⲟⲩⲣ ⲛϣⲉ · ⲁⲩⲱ ⲙⲡⲉⲡⲕⲱϩⲧ ϫⲱϩ ⲉⲣⲟⲕ ⲛⲧϩⲉ ⲙⲡϣⲟⲙⲛⲧ ⲛϩⲁⲅⲓⲟⲥ · ⲉⲧⲉⲙⲡⲉⲡⲕⲱϩⲧ ⲛⲛⲁⲃⲟⲩⲭⲟⲇⲟⲛⲟⲥⲟⲣ ϫⲱϩ ⲉⲣⲟⲟⲩ ·
ⲁⲕϯ ⲙⲡⲉⲕϩⲏⲧ ⲙⲡⲛⲟⲩⲧⲉ ⲛⲧϩⲉ ⲛⲇⲁⲩⲉⲓⲇ ⲡϣⲏⲣⲉ ⲛⲓⲉⲥⲥⲁⲓ :—
ϣⲉⲡⲉⲕⲟⲩϫⲁⲓ ⲱ ⲁⲡⲁ ⲃⲓⲕⲧⲱⲣ · ⲉⲓⲥⲕⲗⲟⲙ ⲥⲛⲁⲩ ⲁⲩⲭⲁⲗⲁ ⲙⲙⲟⲟⲩ ⲉⲡⲉⲥⲏⲧ ⲉⲃⲟⲗ ϩⲛⲧⲡⲉ · ⲉⲩϥⲓ ϩⲁⲣⲟⲟⲩ ϩⲓⲧⲛϫⲟⲩⲧⲁϥⲧⲉ ⲛⲁⲅⲅⲉⲗⲟⲥ ·
ⲡⲱⲕ ⲅⲁⲣ ⲡⲉ ⲟⲩⲁ · ⲡⲱⲓ ϩⲱ ⲡⲉ ⲟⲩⲁ · ⲉⲁⲛⲅⲟⲩⲥⲕⲉⲟⲥ ⲛϭⲱⲃ · ϯⲛⲁⲕⲗⲏⲣⲟⲛⲟⲙⲉⲓ ⲙⲛⲛϫⲱⲱⲣⲉ ·
ⲛⲧⲉⲣⲉⲡⲇⲟⲩⲝ ⲇⲉ ⲥⲱⲧⲙ ⲉⲣⲟⲥ ⲉⲥⲧⲁⲩⲟ ⲛⲛⲉⲓϣⲁϫⲉ · ⲁϥⲕⲉⲗⲉⲩⲉ ⲛⲧⲉⲩⲛⲟⲩ ⲉⲧⲣⲉⲩⲉⲛⲧⲥ ⲛⲁϥ ·
ⲛⲧⲉⲣⲟⲩⲉⲛⲧⲥ ⲇⲉ ⲡⲉϫⲉⲡⲇⲟⲩⲝ ⲛⲁⲥ ·
ϫⲉⲧⲉ ϩⲛⲟⲩⲏⲣ
ⲛⲧⲟⲥ ⲇⲉ ⲡⲉϫⲁⲥ
ϫⲉϯ ϩⲛⲙⲛⲧⲏ
ⲡⲇⲟⲩⲝ ⲇⲉ ⲡⲉϫⲁϥ
ϫⲉⲉⲓⲥⲟⲩⲏⲣ ⲛⲣⲟⲙⲡⲉ ϫⲓⲛⲁⲣϫⲓϩⲁⲓ ·
ⲡⲉϫⲁⲥ ⲛⲁϥ
ϫⲉⲉⲓⲥⲟⲩⲣⲟⲙⲡⲉ ⲙⲛⲥⲟⲟⲩ ⲛⲉⲃⲟⲧ
ⲉⲣⲉⲛⲉϥⲥⲙⲟⲩ ⲉⲧⲟⲩⲁⲁⲃ ⲛⲁⲉⲓ ⲉϩⲣⲁⲓ ⲉϫⲱⲛ ⲛⲧⲛⲟⲩϫⲁⲓ ϩⲁⲙⲏⲛ ⁛ —
ⲁⲥϣⲱⲡⲉ ⲇⲉ ⲙⲡⲉⲟⲩⲟⲉⲓϣ ⲛⲁⲡⲁ ⲡⲁⲙⲃⲱ ⲡⲉⲡⲣⲉⲥⲃⲩⲧⲉⲣⲟⲥ ⲛⲧⲉⲕⲕⲗⲏⲥⲓⲁ ⲛϣⲓⲏⲧ · ⲙⲛⲛⲥⲁⲧⲣⲉϥⲥⲕⲉⲡⲁⲍⲉ ⲙⲡⲥⲱⲙⲁ ⲛⲧⲙⲁⲕⲁⲣⲓⲁ ϩⲓⲗⲗⲁⲣⲓⲁ ⲧϣⲉⲉⲣⲉ ⲙⲡⲣⲣⲟ ⲍⲏⲛⲱⲛ ·
ⲁⲩϩⲟⲣⲟⲙⲁ ϭⲱⲗⲡ ⲛⲁϥ ⲉⲃⲟⲗ · ϫⲉⲧⲱⲟⲩⲛ ⲛⲅⲙⲟⲟϣⲉ ⲉϩⲟⲩⲛ ϩⲙⲡⲥⲁ ⲙⲡⲱⲕⲉⲁⲛⲟⲥ ·
ⲕⲛⲁϭⲓⲛⲉ ⲛⲟⲩⲛⲟϭ ⲛⲁⲛⲁⲭⲱⲣⲏⲧⲏⲥ ⲡⲁⲓ ⲉⲧⲉⲙⲡⲕⲟⲥⲙⲟⲥ ⲧⲏⲣϥ ⲙⲡϣⲁ ⲁⲛ ⲛⲟⲩⲥϣ ⲛⲧⲁϭⲥⲉ ⲛⲟⲩⲱⲧ ⲛⲧⲉⲛⲉϥⲟⲩⲉⲣⲏⲧⲉ ·
ⲛⲧⲟϥ ⲇⲉ ⲡⲙⲁⲕⲁⲣⲓⲟⲥ
ⲁϥⲟⲩⲱϣⲃ ⲛϭⲓⲁⲡⲁ ⲡⲁⲙⲃⲱ · ⲉϥϫⲱ ⲙⲙⲟⲥ ϫⲉⲭⲁⲓⲣⲉ · ⲁⲡⲁ ϩⲓⲉⲣⲁⲝ · ⲡⲉⲛⲧⲁϥⲣϣⲃⲏⲣ ⲉⲛⲁⲅⲅⲉⲗⲟⲥ ⲙⲡⲛⲟⲩⲧⲉ ⲉⲧⲃⲉⲡⲉϥⲧⲃⲃⲟ ·
ⲛⲧⲟϥ ⲇⲉ ⲟⲛ ⲁⲡⲁ ϩⲓⲉⲣⲁⲝ ⲁϥⲟⲩⲱⲛ ⲙⲡⲣⲟ · ⲁϥϫⲓⲧϥ · ⲉϩⲟⲩⲛ ⲁⲩϩⲙⲟⲟⲥ ⲙⲛⲛⲉⲩⲉⲣⲏⲩ ·
ⲡⲉϫⲁϥ ⲛⲁϥ ⲛϭⲓⲁⲡⲁ ⲡⲁⲙⲃⲱ ϫⲉⲡⲁⲙⲉⲣⲓⲧ ⲛⲥⲟⲛ ⲁⲡⲁ ϩⲓⲉⲣⲁⲝ · ⲉⲓⲥ ⲁⲟⲩⲏⲣ ⲛⲣⲟⲙⲡⲉ · ϫⲓⲛⲛⲧⲁⲕⲉⲓ ⲉϩⲟⲩⲛ ⲉⲡⲉⲓⲙⲁ ·
ⲡⲉϫⲁϥ ϫⲉⲉⲓⲥⲙⲛⲧϣⲙⲏⲛ ⲛⲣⲟⲙⲡⲉ ϯ ⲙⲡⲉⲓⲙⲁ · ⲁⲩⲱ ⲙⲡⲓⲟⲩⲉⲙⲗⲁⲁⲩ ⲛⲧⲣⲟⲫⲏ ⲉⲡⲁⲡⲉⲓⲕⲟⲥⲙⲟⲥ ⲡⲉ ⲁⲗⲗⲁ ⲉⲓⲟⲛϩ ⲛⲕⲁⲣⲡⲟⲥ ⲛⲛϣⲏⲛ ·
ⲛⲉⲩⲛⲟⲩⲃⲛⲛⲉ · ⲇⲉ ⲣⲏⲧ · ⲛⲥⲁⲃⲟⲗ ⲙⲡⲉϥⲙⲁ ⲛϣⲱⲡⲉ · ⲉⲥⲧⲁⲩⲟ ⲉⲃⲟⲗ ⲙⲙⲛⲧⲥⲛⲟⲟⲩⲥ ⲛⲗⲟⲟⲩ ⲟⲩⲗⲟⲟⲩ ⲕⲁⲧⲁⲉⲃⲟⲧ ·
ⲉϥⲟⲛϩ ⲉⲡⲉⲥⲕⲁⲣⲡⲟⲥ ·
ⲁⲛⲟⲕ ⲇⲉ ⲡⲁⲙⲃⲱ ⲡⲉϫⲁⲓ ⲛⲁϥ ϫⲉⲡⲁⲙⲉⲣⲓⲧ ⲛⲉⲓⲱⲧ ⲁⲣⲁ ⲟⲩⲛⲥⲟⲛ ⲙⲡⲉⲕϩⲟⲩⲛ ·
ⲡⲉϫⲁϥ ⲛⲁⲓ ϫⲉⲟⲩⲛⲟⲩⲟⲛ
ⲥⲙⲟⲩ ⲉⲣⲟⲓ ⲛⲅⲃⲱⲕ ϣⲁⲣⲟⲟⲩ · ⲛⲅϫⲓⲥⲙⲟⲩ ⲉⲃⲟⲗ ϩⲓⲧⲟⲟⲧⲟⲩ ·
ⲛⲧⲉⲣⲓⲙⲟⲟϣⲉ ⲉⲃⲟⲗ ϩⲓⲧⲟⲟⲧϥ ⲉϩⲟⲩⲛ ϩⲙⲡⲧⲟⲟⲩ ⲁⲓⲉⲓ ⲉϩⲣⲁⲓ ⲉϫⲛⲟⲩⲕⲟⲩⲓ ⲛⲕⲁⲧⲁⲅⲉⲓⲟⲛ ·
ⲁⲓⲙⲟⲩⲧⲉ ⲉϩⲟⲩⲛ ⲕⲁⲧⲁⲡⲕⲁⲛⲱⲛ ⲛⲛⲉⲥⲛⲏⲩ ⲙⲙⲟⲛⲁⲭⲟⲥ ·
ⲉⲧⲓ ⲉⲓⲁϩⲉⲣⲁⲧ ϩⲓⲡⲥⲁ ⲛⲃⲟⲗ ⲁⲡⲥⲟⲛ ⲣⲟⲩⲱ ⲛⲁⲓ ϩⲙⲡⲥⲁ ⲛϩⲟⲩⲛ ⲉϥϫⲱ ⲙⲙⲟⲥ · ϫⲉⲭⲁⲓⲣⲉ
ⲛⲧⲉⲣⲛⲁⲥⲡⲁⲍⲉ ⲇⲉ ⲛⲛⲉⲛⲉⲣⲏⲩ ⲁⲛϣⲗⲏⲗ ⲁⲛϩⲙⲟⲟⲥ
ⲡⲉϫⲁⲓ ⲛⲁϥ ϫⲉⲡⲁⲉⲓⲱⲧ ⲉⲓⲉ ⲙⲉⲕⲱϭⲃ ⲛⲧⲉⲡⲣⲱ · ⲟⲩⲇⲉ ⲙⲉⲕⲥⲱϣⲙ ϩⲙⲡϣⲱⲙ ⲉⲕⲫⲟⲣⲉⲓ · ⲛⲧⲉϣⲧⲏⲛ ⲛⲧⲉⲓⲙⲓⲛⲉ ·
ⲡⲉϫⲁϥ ⲛⲁⲓ ⲛϭⲓⲁⲡⲁ ⲡⲁⲙⲟⲩⲛ · ⲡⲁⲙⲡⲟⲣⲕ ⲉⲃⲟⲗ ϫⲉⲡⲁⲓ ⲙⲙⲁⲧⲉ · ⲡⲉ ⲡⲉϥⲣⲁⲛ · ϫⲉⲡⲁⲙⲉⲣⲓⲧ ⲛⲥⲟⲛ ⲁⲡⲁ ⲡⲁⲙⲃⲱ ·
ⲡⲓⲥⲧⲉⲩⲉ ⲛⲁⲓ ⲱ ⲡⲁⲙⲉⲣⲓⲧ ⲛⲉⲓⲱⲧ ϫⲉⲉⲓⲥϫⲟⲩⲱⲧⲉ ⲛⲣⲟⲙⲡⲉ · ϫⲓⲛⲛⲧⲁⲓⲉⲓ ⲉⲡⲉⲓⲙⲁ ⲧⲉⲓϩⲃⲥⲱ ⲛⲟⲩⲱⲧ ⲧⲉⲧⲓϭⲓⲛⲉ ⲛⲧⲁϩⲙⲙⲉ ⲛϩⲏⲧⲥ · ⲛⲧⲉⲡⲣⲱ · ⲁⲩⲱ ⲧⲕⲉⲕⲣⲁⲥⲓⲥ ⲙⲡⲁⲏⲣ ⲙⲡϣⲱⲙ ·
ⲁⲩⲱ ϯϩⲟⲙⲟⲗⲟⲅⲉⲓ ⲛⲁⲕ · ϫⲉⲧⲁⲓ ⲣⲱϣⲉ ⲉⲣⲟⲓ ϣⲁⲡⲉϩⲟⲟⲩ ⲙⲡⲁⲙⲟⲩ ·
ⲁⲩⲱ ϩⲙⲡⲁⲕⲉⲙⲟⲩ ⲟⲛ ⲥⲣⲱϣⲉ ⲉⲣⲟⲓ ⲛⲥⲉⲥⲟⲩⲗⲟⲩⲱⲗⲧ ⲙⲙⲟⲥ ϣⲁⲡⲉϩⲟⲟⲩ ⲙⲡϩⲁⲡ ⲙⲙⲉ ·
ⲡⲉϫⲁⲓ ⲛⲁϥ ϫⲉⲡⲁⲙⲉⲣⲓⲧ ⲛⲉⲓⲱⲧ ϫⲉⲁⲣⲁ ⲟⲩⲛⲥⲟⲛ ⲙⲡⲉⲕⲥⲁ ⲛϩⲟⲩⲛ ·
ⲡⲉϫⲁϥ ⲛⲁⲓ ϫⲉⲥⲉ ⲟⲩⲛⲟⲩⲁ ⲙⲙⲁⲩ · ⲉⲣⲉⲡⲕⲟⲥⲙⲟⲥ ⲧⲏⲣϥ ⲙⲡϣⲁ ⲁⲛ ⲛⲟⲩⲥϣⲛⲧⲁϭⲥⲉ ⲛⲟⲩⲱⲧ · ⲛⲧⲉⲛⲉϥⲟⲩⲣⲏⲏⲧⲉ ·
ⲁⲓⲃⲱⲕ ϣⲁⲣⲟϥ ⲛϩⲁϩ ⲛⲥⲟⲡ ⲉⲓⲟⲩⲱϣ ⲉϭⲙⲡϣⲓⲛⲉ ·
ⲁⲩⲱ ⲛⲉϣⲁϥⲣⲟⲩⲱ ⲛⲁⲓ ϩⲙⲡⲥⲁ ⲛϩⲟⲩⲛ ⲉϥϫⲱ ⲙⲙⲟⲥ · ϫⲉⲁⲗⲟⲕ ⲉⲕϯϩⲓⲥⲉ ⲛⲁⲕ ⲉⲕⲛⲏⲩ · ⲉⲡⲉⲓⲙⲁ
ⲉⲡⲉⲓ ⲙⲛϭⲟⲙ
ⲡⲉϫⲁⲓ ⲛⲁϥ · ϫⲉⲙⲙⲟⲛ · ⲡⲧⲱϣ ⲁⲛ ⲡⲉ ⲡⲁⲓ · ⲉⲧⲃⲉⲡⲁⲓ ⲣⲱ · ⲛⲧⲁⲓⲉⲓ ϣⲁⲣⲟⲕ ⲉⲡⲉⲓⲙⲁ ·
ⲁⲗⲗⲁ ϯⲛⲁⲣⲡⲉⲕⲙⲉⲉⲩⲉ ⲉⲣϣⲁⲛⲡϫⲟⲉⲓⲥ ⲥⲟⲟⲩⲧⲛ ⲛⲧⲁϩⲓⲏ ⲛⲧⲁⲁⲡⲁⲛⲧⲁ · ⲉⲡⲥⲟⲛ ⲉⲧⲙⲙⲁⲩ ·
ⲡⲗⲏⲛ ⲱ ⲡⲁⲉⲓⲱⲧ ⲁⲣⲓⲡⲁⲙⲉⲉⲩⲉ ϣⲁⲛⲧⲓⲁⲡⲟⲗⲁⲩⲉ ⲙⲡⲉⲥⲙⲟⲩ ⲙⲡⲥⲟⲛ ⲉⲧⲙⲙⲁⲩ ·
ⲛⲧⲉⲣⲓⲙⲟⲟϣⲉ ⲉϩⲟⲩⲛ ϩⲙⲡⲧⲟⲟⲩ ⲡⲁⲣⲁⲟⲩⲙⲓⲗⲓⲟⲛ · ϯⲱⲣⲕ ⲛⲏⲧⲛ ⲙⲡⲃⲏⲙⲁ · ⲉⲧϩⲁϩⲟⲧⲉ · ⲙⲡⲛⲟⲩⲧⲉ · ⲁⲛⲟⲕ ⲡⲁⲙⲃⲱ ⲡⲉⲓⲉⲗⲁⲭⲓⲥⲧⲟⲥ · ϫⲉⲛϯϫⲓϭⲟⲗ ⲁⲛ ϩⲙⲡⲉⲧⲓⲛⲁϫⲟⲟϥ · ⲧⲉⲛⲟⲩ ϫⲉⲡⲉⲛⲧⲁϥⲁⲙⲁϩⲧⲉ ⲛⲁⲃⲃⲁⲕⲟⲩⲙ ⲡⲉⲡⲣⲟⲫⲏⲧⲏⲥ ⲙⲡⲉⲟⲩⲟⲉⲓϣ ⲁϥⲉⲓⲛⲉ ⲙⲙⲟϥ ⲙⲛⲡⲁⲣⲓⲥⲧⲟⲛ ⲉⲧⲛⲧⲟⲟⲧϥ · ⲁϥⲛⲧϥ ⲉϫⲙⲡϣⲏⲓ ⲛⲙⲙⲟⲩⲓ · ⲁϥⲧⲁⲁϥ ⲛⲇⲁⲛⲓⲏⲗ · ϩⲙⲡϣⲏⲓ ⲛⲙⲙⲟⲩⲓ ·
ⲛⲧⲟϥ ⲟⲛ ⲡⲉⲛⲧⲁϥⲁⲙⲁϩⲧⲉ ⲙⲙⲟⲓ ϩⲛⲧϩⲟⲣⲙⲏ ⲙⲡⲉⲡⲛⲉⲩⲙⲁ ⲁϥⲉⲓⲛⲉ ⲙⲙⲟⲓ ⲉϫⲙⲡⲕⲁⲧⲁⲅⲉⲓⲟⲛ ⲙⲡⲥⲟⲛ ⲉⲧⲙⲙⲁⲩ ·
ⲁⲩⲱ ⲁⲓⲕⲱⲗϩ ⲉⲡⲣⲟ ⲕⲁⲧⲁⲡⲕⲁⲛⲱⲛ ⲛⲛⲉⲥⲛⲏⲩ ⲙⲙⲟⲛⲁⲭⲟⲥ · ⲁⲩⲱ ⲛⲉⲓⲁϩⲉⲣⲁⲧ ϩⲓⲣⲙⲡⲣⲟ · ⲛⲟⲩⲛⲟϭ ⲛⲛⲁⲩ
ⲙⲛⲛⲥⲁⲛⲁⲓ ⲁⲡⲥⲟⲛ ⲣⲟⲩⲱ ⲛⲁⲓ ϩⲙⲡⲥⲁ ⲛϩⲟⲩⲛ · ⲉϥϫⲱ ⲙⲙⲟⲥ · ϫⲉⲭⲁⲓⲣⲉ
ⲡⲗⲏⲛ ⲁⲓⲣⲡⲙⲉⲉⲩⲉ ⲙⲡⲡⲁⲧⲣⲓⲁⲣⲭⲏⲥ · ⲓⲁⲕⲱⲃ ϫⲉⲛⲧⲟϥ ϩⲱⲱϥ ⲟⲛ ⲙⲡⲉⲟⲩⲟⲉⲓϣ ⲛⲧⲁϥⲡⲱⲧ · ϩⲁⲡϩⲟ ⲛⲏⲥⲁⲩ · ⲡⲉϥⲥⲟⲛ ⲁϥⲃⲱⲕ ⲉⲧⲙⲉⲥⲟⲡⲟⲧⲁⲙⲓⲁ ⲛⲧⲥⲩⲣⲓⲁ ⲁϥⲉⲓ ⲉϫⲙⲡⲙⲁ ⲉⲧⲉⲣⲉⲛⲉⲥⲟⲟⲩ ⲛⲗⲁⲃⲁⲛ ⲛϩⲏⲧϥ ·
ⲁϥϯⲡⲉϥⲟⲩⲟⲓ ⲉⲧϣⲱⲧⲉ ⲁϥⲥⲕⲟⲣⲕⲣ ⲡⲱⲛⲉ ⲉⲧϩⲓϫⲛⲣⲱⲥ ⲭⲱⲣⲓⲥ ⲧⲣⲉⲣⲱⲙⲉ ϯⲧⲟⲟⲧϥ · ⲁϥⲧⲥⲟ ⲛⲛⲉⲥⲟⲟⲩ ⲛⲗⲁⲃⲁⲛ ⲁϥⲕⲁⲁⲩ ⲉⲃⲟⲗ ⲁⲩⲙⲟⲟⲛⲉ ·
ⲧⲟⲧⲉ ⲗⲟⲓⲡⲟⲛ ⲁⲓⲉⲓⲙⲉ ⲉⲡⲁⲓ ϫⲉϩⲱⲃ ⲛⲓⲙ ⲉⲧⲉⲣⲉⲛⲉⲧⲟⲩⲁⲁⲃ ⲉⲓⲣⲉ ⲙⲙⲟⲟⲩ ⲡⲛⲟⲩⲧⲉ ϯ ⲛⲧⲟⲟⲧⲟⲩ ·
ⲡⲉϫⲁⲓ ⲛⲁϥ ϫⲉⲡⲁⲉⲓⲱⲧ ⲉⲧⲟⲩⲁⲁⲃ ⲙⲁⲧⲁⲙⲟⲓ ⲉⲡⲉⲕⲣⲁⲛ ⲉⲧⲟⲩⲁⲁⲃ · ϫⲉⲁⲡϫⲟⲉⲓⲥ ϩⲉⲡⲡⲁⲓ ⲉⲣⲟⲓ ·
ⲛⲧⲟϥ ⲇⲉ ⲡⲉϫⲁϥ ϫⲉⲕⲩⲣⲟⲥ · ⲡⲉ ⲡⲁⲣⲁⲛ ·
ⲁⲛⲟⲕ
ⲁⲛⲟⲕ ⲇⲉ ⲙⲡⲓⲉϣϫⲓⲧϥ ⲇⲉ ϫⲉⲡϣⲏⲣⲉ
ⲛⲧⲉⲣⲛⲛⲁⲩ ⲇⲉ ϫⲉⲁⲡϫⲓⲛϭⲟⲛⲥ
ⲧⲁⲣⲉⲡⲛⲟⲩⲧⲉ
ⲡⲉϫⲁⲓ ⲛⲁϥ ⲁⲛⲟⲕ ⲡⲁⲙⲃⲱ ϫⲉⲡⲁⲙⲉⲣⲓⲧ ⲛⲉⲓⲱⲧ ⲉϣⲁⲕϭⲛⲣⲱⲙⲉ ⲧⲱⲛ ϩⲛⲧⲉⲓⲉⲣⲏⲙⲁ · ⲛϥⲥⲗⲥⲱⲗⲕ ϩⲛⲛⲉⲕϩⲓⲥⲉ ·
ⲡⲉϫⲁϥ ⲛⲁⲓ ⲁⲡⲁ ⲕⲩⲣⲟⲥ ϫⲉⲡⲓⲥⲧⲉⲩⲉ ⲛⲁⲓ ⲡⲁⲙⲉⲣⲓⲧ ⲛⲥⲟⲛ ⲁⲡⲁ ⲡⲁⲙⲃⲱ · ⲡⲁⲛⲟⲩⲧⲉ ⲁⲩⲱ ⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ⲡⲉⲧϭⲓⲛⲉ ⲙⲡⲁϣⲓⲛⲉ ϩⲙⲡⲉⲓϫⲁⲓⲉ ⲉⲧⲓϣⲟⲟⲡ ⲛϩⲏⲧϥ
ⲙⲡⲓⲛⲁⲩ ⲅⲁⲣ ⲉⲣⲱⲙⲉ ⲉϥⲛⲏⲩ ϣⲁⲣⲟⲓ ⲉⲓⲙⲏⲧⲓ ⲉⲩⲥⲟⲛ ⲙⲙⲟⲛⲁⲭⲟⲥ ⲉϥⲛⲏⲩ ϣⲁⲣⲟⲓ ⲉϥⲱϣ ⲉⲛⲁⲩ ⲉⲡⲁϩⲟ ⲁⲩⲱ
ⲧⲉⲛⲟⲩ ϭⲉ ⲉⲣⲉⲡⲛⲟⲩⲧⲉ ⲥⲙⲟⲩ ⲉⲣⲟ · ⲛⲧϩⲉ ⲛⲧⲁⲣⲉϯⲙⲧⲟⲛ ⲛⲁⲓ ⲙⲡⲁⲕⲟⲩⲓ ⲛⲟⲩⲟⲉⲓϣ · ⲛⲧⲁⲓⲁⲁϥ ϩⲁϩⲧⲏ · ⲉⲣⲉⲧⲁⲯⲩⲭⲏ ⲙⲟⲧⲛ ⲉⲣⲟⲛ ϩⲙⲡⲓⲁⲓⲱⲛ ·
ⲧⲉⲛⲟⲩ ϭⲉ ⲉⲓⲛⲁⲃⲱⲕ ⲉⲩⲕⲁϩ ⲛϣⲙⲙⲟ · ⲁⲩⲱ ⲟⲩⲡⲟⲗⲓⲥ ⲛⲧⲱⲓ ⲁⲛ ⲧⲉ ⲛⲧⲁϣⲱⲡⲉ ⲉⲓⲧⲱⲃϩ ⲙⲡⲟⲩⲁ ⲡⲟⲩⲁ ⲉⲓⲟ ⲛϣⲙⲙⲟ ⲛⲧⲁⲗⲁⲓⲡⲱⲣⲟⲥ ⲛⲁⲧⲣⲱⲙⲉ ·
ⲁⲗⲏⲑⲱⲥ ⲱ ⲧⲁⲙⲁⲁⲩ · ⲁⲓⲣⲧϩⲉ ⲛⲟⲩⲟⲣⲫⲁⲛⲟⲥ ⲛⲁⲧⲉⲓⲱⲧ ⲛⲁⲧⲙⲁⲁⲩ ·
ⲟⲩⲣⲱⲙⲉ ⲙⲡϩⲟⲟⲩ ⲉϥϣⲁⲛⲃⲱⲕ ⲉⲡϣⲙⲙⲟ · ⲉⲓⲧⲉ ϩⲛⲟⲩⲡⲣⲁⲅⲙⲁⲧⲓⲁ ⲏ ⲕⲉϩⲱⲃ ·
ⲙⲛⲛⲥⲱⲥ ⲉϥϣⲁⲛⲕⲧⲟϥ ⲉⲡⲉϥⲏⲓ ⲛϥϩⲉ ⲉⲛⲉϥⲣⲱⲙⲉ ⲙⲛⲛⲉϥⲉⲓⲟⲧⲉ ⲙⲛⲛⲉϥⲥⲩⲛⲅⲉⲛⲏⲥ ⲉⲩⲟⲛϩ · ⲕⲁⲛ ⲉⲁϥϣⲡϩⲉⲛⲙⲟⲕϩⲥ ϩⲓⲡϣⲙⲙⲟ · ⲙⲉϥⲣⲡⲙⲉⲉⲩⲉ ⲛⲛϩⲓⲥⲉ · ϫⲉⲁϥϩⲉ ⲉⲛⲉϥⲣⲱⲙⲉ ⲧⲏⲣⲟⲩ ⲉⲩⲛⲁϩⲙ ⲉⲃⲟⲗ ·
ⲟⲩⲁ ⲇⲉ ⲉϥϣⲁⲛⲃⲱⲕ ⲉⲡϣⲙⲙⲟ · ⲛϥϣⲱⲡⲉ ϩⲙⲡϣⲙⲙⲟ ϣⲁⲛⲧϥⲙⲟⲩ · ⲡⲁⲓ ⲡⲉ ⲡⲧⲁⲗⲁⲓⲡⲱⲣⲟⲥ ⲛⲁⲧⲣⲱⲙⲉ :—
ⲛⲁⲙⲉ ⲁⲛⲟⲕ ⲡⲉ ⲡⲁⲓ ⲙⲡϩⲟⲟⲩ · ⲉⲓⲛⲁⲣϣⲙⲙⲟ ⲉⲣⲟ :— ⲁⲩⲱ ⲉⲛⲁⲡⲁⲏⲓ ⲧⲏⲣⲟⲩ ·
ⲡⲟⲩⲟⲩϫⲁⲓ ⲱ ⲧⲁⲙⲁⲁⲩ ⲙⲡⲣⲁⲙⲉⲗⲉⲓ ⲉϣⲓⲛⲉ ⲛⲥⲁⲡⲁⲥⲱⲙⲁ ·
ⲉⲓϣⲁⲛⲙⲟⲩ ⲙⲡⲣⲟⲃϣⲉ ⲉⲧⲁⲙⲛⲧϣⲏⲣⲉ ·
ⲁⲣⲓⲡⲙⲉⲉⲩⲉ ⲱ ⲧⲁⲙⲁⲁⲩ · ϫⲉⲁⲓⲣⲯⲓⲥ ⲛⲉⲃⲟⲧ ϩⲛⲧⲟⲩⲕⲁⲗⲁϩⲏ ϣⲁⲛⲧⲣϫⲡⲟⲓ · ⲁⲩⲱ ϣⲟⲙⲧⲉ ⲛⲣⲟⲙⲡⲉ ⲉⲓⲥⲱ ⲛⲅⲛⲛⲛⲟⲩⲉⲕⲓⲃⲉ ·
ⲛⲧⲉⲩⲛⲟⲩ ⲁⲧⲉϥⲙⲁⲁⲩ ⲙⲛⲛⲉϥϩⲙϩⲁⲗ ⲣⲓⲙⲉ · ϫⲉⲟⲩⲣⲙⲣⲁϣ ⲡⲉ ⲉϥⲥⲱⲧⲙ ⲛⲥⲁⲡⲕⲟⲩⲓ ⲙⲛⲡⲛⲟϭ ·
ⲧⲉϥⲙⲁⲁⲩ ⲇⲉ ⲡⲉϫⲁⲥ ·
ϫⲉϭⲱϣⲧ ⲉⲣⲟⲓ ⲱ ⲡⲁϣⲏⲣⲉ ⲃⲓⲕⲧⲱⲣ ·
ⲟⲩ ⲡⲉⲛⲧⲁϥϣⲱⲡⲉ
ⲙⲏ ⲛⲧⲁⲡⲣⲣⲟ ⲕⲁⲧⲁⲇⲓⲕⲓⲥⲉ ⲙⲙⲟⲕ ϩⲁⲟⲩⲛⲟⲩⲃ
ϫⲉⲉϥⲉⲉⲓⲣⲉ ⲛⲁⲕ ϩⲓⲛⲁⲓ · ⲏ ⲛⲧⲁϥϫⲟⲟⲩⲕ
ⲙⲁⲧⲁⲙⲟⲓ ϫⲉⲉⲧⲃⲉⲟⲩ
ⲙⲁⲧⲁⲙⲟⲓ ϫⲉⲕⲁⲥ
ⲙⲏ ⲙⲡⲉⲕⲉⲓⲱⲧ
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ⲛⲧⲉϥⲙⲁⲩ ·
ϫⲉⲛⲧⲁⲛⲁⲓ ⲧⲏⲣⲟⲩ
ⲛⲥⲁⲃⲏⲗ ϫⲉⲡⲣⲣⲟ
ⲁⲛϣⲙⲙⲟ
ⲙⲡⲉⲡⲁⲉⲓⲱⲧ ϣⲛϩⲧⲏϥ ϩⲁⲣⲟⲓ ·
ⲡⲁⲉⲓⲱⲧ
ⲇⲓⲟⲕⲗⲏⲧⲓⲁⲛⲟⲥ ⲛⲁⲣⲃⲗⲗⲉ
ⲟⲩⲟⲓ ⲛⲟⲩⲟⲛ ⲛⲓⲙ ⲉⲧⲛⲁⲥⲱⲧⲙ ⲛⲥⲱϥ · ϫⲉⲡⲉⲩⲙⲁ
ⲧⲉϥⲙⲁⲁⲩ ⲇⲉ ⲡⲉϫⲁⲥ
ϫⲉⲙⲏ ⲛⲅⲥⲟⲟⲩⲛ ⲁⲛ ϫⲉϩⲙⲡⲕⲉⲉⲃⲟⲧ
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ⲛⲧⲉϥⲙⲁⲁⲩ ·
ϫⲉⲧⲁⲙⲁⲁⲩ
ϥⲥⲏϩ ⲅⲁⲣ
ϫⲉⲡⲕⲟⲥⲙⲟⲥ
ⲧⲉⲛⲟⲩ ϭⲉ ⲧⲁⲙⲁⲁⲩ · ⲁⲣⲓⲣⲉ ⲙⲡⲟⲩⲱϣ ⲙⲡⲛⲟⲩⲧⲉ
ⲡⲛⲟⲩⲃ ⲅⲁⲣ ⲙⲛⲡϩⲁⲧ
ⲱ ⲧⲁⲙⲁⲁⲩ · ⲙⲡⲣϫⲟⲟⲥ ϩⲙⲡⲟⲩϩⲏⲧ
ⲙⲛⲛⲥⲁⲛⲁⲓ ⲁϥϯⲡⲉϥⲟⲩⲟⲓ ϫⲉⲉϥⲛⲁⲃⲱⲕ ·
ϫⲉ : ⲓⲏⲥⲟⲩⲥ ⲡⲁϫⲟⲉⲓⲥ · ⲡⲉⲧϩⲙⲟⲟⲥ
'ⲙⲡⲣϫⲓⲧ ⲉϩⲟⲩⲛ ⲉⲡⲉⲓⲣⲁⲥⲙⲟⲥ · ϫⲉⲛϯⲛⲁϣⲧⲱⲟⲩⲛ ⲁⲛ ϩⲁⲣⲟϥ · ⲁⲗⲗⲁ ⲉⲕⲉⲛⲁϩⲙⲉⲧ ⲉⲃⲟⲗ ϩⲙⲡⲡⲟⲛⲏⲣⲟⲥ · ϫⲉⲧⲱⲕ ⲧⲉ ⲧϭⲟⲙ ⲙⲛⲡⲉⲟⲟⲩ ϣⲁⲉⲛⲉϩ 'ϩⲁⲙⲏⲛ ·'
ⲱ ⲡⲁϫⲟⲉⲓⲥ ϣⲱⲡⲉ ⲛⲙⲙⲁⲓ ϩⲙⲙⲁ ⲛⲓⲙ ⲉⲧⲟⲩⲛⲁϫⲓⲧ ⲉⲣⲟϥ · ϫⲉⲛϯⲥⲟⲟⲩⲛ ⲁⲛ ϫⲉⲉⲩⲛⲁϫⲓⲧ ⲉⲧⲱⲛ ·
ⲙⲛⲛⲥⲁⲛⲁⲓ ⲁϥⲥⲙⲟⲩ ⲉⲛⲉϥⲣⲱⲙⲉ ⲧⲏⲣⲟⲩ · ⲁϥⲁⲥⲡⲁⲍⲉ ⲙⲙⲟⲟⲩ ·
ⲁϥⲥⲫⲣⲁⲅⲓⲍⲉ ⲙⲡⲣⲟ ⲙⲡⲉϥⲕⲟⲓⲧⲱⲛ · ϩⲙⲡⲣⲁⲛ ⲙⲡⲉⲭⲣⲓⲥⲧⲟⲥ ⲓⲏⲥⲟⲩⲥ ⲁϥⲉⲓ ⲉⲃⲟⲗ · ⲁⲩⲱ ⲡⲉϫⲁϥ
ϫⲉϯϣⲓⲛⲉ ⲉⲣⲟⲕ ⲕⲁⲗⲱⲥ ⲡⲁⲏⲓ ⲙⲛⲛⲁϩⲙϩⲁⲗ · ϯϣⲓⲛⲉ ⲉⲣⲟ ⲧⲁⲙⲁⲁⲩ · ⲁⲩⲱ ⲛⲧⲱⲧⲛ ⲧⲏⲣⲧⲛ ϫⲉⲛϯⲛⲁⲕⲧⲟⲓ ⲁⲛ ⲉⲛⲁⲩ ⲉⲣⲱⲧⲛϫⲓⲛⲙⲡⲉⲓⲛⲁⲩ ·
ⲁⲣⲓⲡⲙⲉⲉⲩⲉ ⲱ ⲛⲁϩⲙϩⲁⲗ ϫⲉⲙⲡⲓⲛⲧⲟⲟⲧ ⲉϫⲛⲗⲁⲁⲩ ⲙⲙⲱⲧⲛ ⲉⲛⲉϩ ⲟⲩⲇⲉ ϣⲙⲙⲟ ·
ⲛϯⲟ ⲁⲛ ⲛⲧϩⲉ ⲙⲡⲕⲉⲥⲉⲉⲡⲉ · ⲛⲛϣⲏⲣⲉ ϣⲏⲙ ⲛⲁⲡⲉⲇⲉⲩⲧⲟⲥ · ⲟⲩⲇⲉ ⲙⲡⲓϫⲉⲟⲩϣⲁϫⲉ ⲙⲡⲉϥⲙⲁ ⲁⲛ ⲡⲉ · ⲁⲗⲗⲁ ⲉⲓϯⲉⲟⲟⲩ ⲙⲡⲕⲟⲩⲓ ⲕⲁⲧⲁⲧⲉϥⲙⲛⲧⲕⲟⲩⲓ · ⲁⲩⲱ ⲡⲛⲟϭ ⲕⲁⲧⲁⲧⲉϥϭⲟⲧ ·
ⲁⲗⲏⲑⲱⲥ ⲱ ⲧⲁⲙⲁⲁⲩ · ϫⲉⲛⲧϩⲉ ⲉⲧⲉϣⲁⲓⲧⲱⲟⲩⲛ ϩⲁϫⲱϥ ⲛⲟⲩⲥⲧⲣⲁⲧⲏⲗⲁⲧⲏⲥ ⲙⲛⲟⲩⲉⲡⲁⲣⲭⲟⲥ · ⲧⲁⲓ ⲧⲉ ⲧϩⲉ ⲉⲧⲉϣⲁⲓⲧⲱⲟⲩⲛ ϩⲁϫⲱϥ ⲛⲟⲩϩⲏⲕⲉ ⲙⲛⲟⲩⲉⲃⲓⲏⲛ · ⲉⲓϯⲉⲟⲟⲩ ⲛⲁⲩ ⲛⲧϩⲉ ⲙⲡⲛⲟⲩⲧⲉ ·
ⲙⲡⲉⲓⲣϫⲁⲥⲓϩⲏⲧ ⲛⲟⲩϩⲟⲟⲩ ⲛⲟⲩⲱⲧ · ⲉⲓⲥⲟⲟⲩⲛ ϫⲉⲧⲛⲛⲁⲙⲟⲩ ⲧⲏⲣⲛ ϩⲓⲟⲩⲥⲟⲡ :—
ⲙⲛⲛⲥⲁⲛⲁⲓ ⲁϥⲉⲓ ⲉⲃⲟⲗ ⲉϥⲟⲩⲏϩ ⲛⲥⲁⲙⲙⲁⲧⲟⲓ ·
ⲁⲩϯ
ⲁⲩⲉⲛⲧϥ ⲉⲃⲟⲗ ⲉⲩⲥⲱⲕ
ⲁⲩⲧⲁⲗⲟϥ ⲉⲩⲥⲕⲁⲫⲟⲥ ϣⲁⲛⲧⲟⲩⲡⲱϩ ⲉⲣⲁⲕⲟⲧⲉ
ⲁⲩϯⲛⲉⲥϩⲁⲓ
ⲙⲡⲛⲁⲩ
ⲧⲙⲉϩⲥⲛⲧⲉ ⲙⲙⲁⲣⲧⲩⲣⲓⲁ ⲙⲡϩⲁⲅⲓⲟⲥ ⲁⲡⲁ ⲃⲓⲕⲧⲱⲣ ⲡⲉⲥⲧⲣⲁⲧⲏⲗⲁⲧⲏⲥ ·
ϩⲛⲟⲩⲉⲓⲣⲏⲛⲏ ⲛⲧⲉⲡⲛⲟⲩⲧⲉ · ⲉⲣⲉⲛⲉϥⲥⲙⲟⲩ ⲉⲧⲟⲩⲁⲁⲃ ⲛⲁⲉⲓ ⲉϩⲣⲁⲓ ⲉϫⲱⲛ · ⲛⲧⲛⲟⲩϫⲁⲓ ⲧⲏⲣⲛ ϩⲓⲟⲩⲥⲟⲡ ϩⲁⲙⲏⲛ — · · · · — · · · · — · · · · — · · · · —
ⲡⲇⲟⲩⲝ ⲇⲉ ⲛⲉϥⲛϩⲟⲩⲛ ⲙⲡⲉⲡⲣⲁⲓⲧⲱⲣⲓⲟⲛ ⲉϥⲕⲣⲓⲛⲉ ⲛϩⲉⲛⲙⲁⲧⲟⲓ ⲉⲧⲃⲉⲡⲣⲁⲛ ⲙⲡⲉⲭⲣⲓⲥⲧⲟⲥ ·
ⲁϥⲕⲉⲗⲉⲩⲉ ⲉⲧⲣⲉⲩⲟⲧⲡϥ ⲉϩⲟⲩⲛ ϣⲁⲡⲉϥⲣⲁⲥⲧⲉ ·
ⲣⲁⲥⲧⲉ ⲇⲉ ⲛⲧⲉⲣⲉϥϣⲱⲡⲉ · ⲁⲡⲕⲟⲙⲉⲥ ϩⲙⲟⲟⲥ ⲡⲣⲟⲃⲏⲙⲁⲧⲟⲥ ϩⲛⲧⲙⲏⲧⲉ ⲛⲧⲁⲅⲱⲣⲁ ⲛⲣⲁⲕⲟⲧⲉ ·
ⲁϥⲕⲉⲗⲉⲩⲉ
ϫⲉⲁⲛⲓⲛⲉ ⲛⲁⲓ ⲙⲡⲉⲓⲁⲛϩⲟⲥⲓⲟⲥ ⲛⲉⲝⲱⲣⲅⲓⲥⲙⲉⲛⲟⲥ ϫⲉⲃⲓⲕⲧⲱⲣ · ⲛⲧⲁⲧⲣⲉⲩⲱϣ ⲉⲣⲟϥ ⲛⲛⲉⲥϩⲁⲓ ⲙⲡⲣⲣⲟ ·
ⲁⲡⲁ ⲃⲓⲕⲧⲱⲣ ⲇⲉ ⲛⲧⲉⲣⲟⲩⲉⲛⲧϥ ⲡⲉϫⲁϥ ⲛⲁϥ :
ϫⲉⲙⲏ
ⲁⲕϩⲉ ⲉⲣⲟⲥ ⲛⲧⲁⲩⲉⲝⲱⲣⲓⲍⲉ ⲙⲙⲟⲓ ⲉⲡⲉⲓⲙⲁ · ⲉⲧⲃⲉⲡⲉⲓⲣⲁⲛ ϫⲉⲑⲩⲥⲓⲁⲍⲉ · ⲉⲧⲃⲉⲡⲁⲓ ⲛϯⲛⲁⲑⲩⲥⲓⲁⲍⲉ ⲁⲛ ·
ⲡⲉϫⲉⲡⲇⲟⲩⲝ ⲛⲁϥ
ϫⲉⲕⲁⲕⲏⲕⲉⲫⲁⲗⲏ · ⲉⲕⲥⲱⲃⲉ
ϣⲉⲡⲟⲩϫⲁⲓ ⲙⲡⲁⲡⲟⲗⲗⲱⲛ · ⲧⲉⲕϯⲙⲱⲣⲓⲁ
ⲛⲧⲁϥⲕⲉⲗⲉⲩⲉ ⲉⲛⲟϫⲕ ⲉⲡⲓⲛⲧⲱⲕ ⲛⲧⲥⲓⲟⲟⲩⲛ ·
ⲁⲓⲣⲟⲩⲛⲁ ⲛⲙⲙⲁⲕ ⲉⲧⲃⲉⲡⲉⲕⲉⲓⲱⲧ ·
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ⲙⲡⲇⲟⲩⲝ ·
ϫⲉⲛⲥⲁϥⲁⲕϣⲓⲡⲉ
ϫⲉⲁⲓⲧⲟⲗⲙⲁ ⲁⲓϣⲁϫⲉ ⲙⲡⲉⲕⲙⲧⲟ
ⲙⲡⲁⲧⲟⲩⲡⲁⲣⲁⲇⲓⲇⲟⲩ
ⲁⲕⲡⲁⲣⲁⲕⲁⲗⲉⲓ ⲙⲙⲟϥ
ϫⲉⲁⲁⲧ ⲛⲕⲟⲙⲉⲥ ⲉⲣⲁⲕⲟⲧⲉ ·
ⲁⲩⲱ ⲙⲡⲉⲡⲁⲉⲓⲱⲧ ⲕⲁⲧⲁⲝⲓⲟⲩ ⲉϣⲁϫⲉ ⲛⲙⲙⲁⲕ · ⲁⲕⲉⲓ ⲁⲕⲡⲁⲣⲁⲕⲁⲗⲉⲓ ⲙⲙⲟⲓ ϩⲛⲟⲩϩⲱⲡ
ϫⲉϣⲁϫⲉ ⲙⲛⲡⲉⲕⲉⲓⲱⲧ ⲉⲧⲃⲏⲏⲧ · ⲛϥϫⲓ ⲛⲧⲟⲟⲧ ⲛϣⲟⲙⲛⲧ ⲛⲕⲉⲛⲧⲏⲛⲁⲣⲓⲟⲛ ⲛⲛⲟⲩⲃ · ⲛϥⲁⲁⲧ ⲛⲕⲟⲙⲉⲥ ·
ⲁⲛⲟⲕ ⲇⲉ ⲁⲓϫⲓⲧⲕ ⲉϩⲟⲩⲛ ⲉⲡⲁⲏⲓ · ⲁⲓⲧⲣⲉⲛⲁϩⲙϩⲁⲗ ⲧⲏⲣⲟⲩ ⲉⲁϩⲉⲣⲁⲧⲟⲩ ⲉⲣⲟⲕ · ⲉⲩϫⲓⲙⲁⲛⲓⲁⲕⲏⲥ ⲛⲛⲟⲩⲃ · ⲁⲩⲱ ⲙⲛⲛⲥⲁⲛⲁⲓ ⲁⲡⲁⲉⲓⲱⲧ ⲉⲓ ⲉϩⲟⲩⲛ ·
ⲁⲓⲡⲁϩⲧ ⲛⲁϥ ⲉϫⲙⲡⲕⲁϩ · ϣⲁⲛⲧϥⲡⲉⲓⲑⲉ ⲙⲙⲟⲓ ⲛϥⲁⲁⲕ ⲛⲕⲟⲙⲉⲥ :—
ⲧⲉⲛⲟⲩ ϭⲉ ⲙⲡⲉⲕϩⲁⲣⲉϩ ⲉⲩϣⲁϫⲉ ⲛⲟⲩⲱⲧ · ⲛⲅⲧⲟⲟⲃⲉϥ ⲛⲁⲓ · ⲁⲗⲗⲁ ⲁϥⲥⲏϩ ϩⲙⲡⲉⲩⲁⲅⲅⲉⲗⲓⲟⲛ
ϫⲉⲡⲉⲧⲟⲩⲱⲙ ⲙⲡⲁⲟⲉⲓⲕ ⲛⲙⲙⲁⲓ · ⲁϥϥⲓ ⲙⲡⲉϥϯⲃⲥ ⲉϩⲣⲁⲓ ⲉϫⲱⲓ ·
ⲡⲇⲟⲩⲝ ⲇⲉ ⲁϥⲧⲣⲉⲩϩⲓⲟⲩⲉ ⲉϩⲟⲩⲛ ϩⲙⲡⲉϥϩⲟ ⲛϩⲉⲛⲕⲟⲩⲙⲡⲟⲥ · ⲁⲩⲱ ⲁϥⲧⲣⲉⲩϫⲟⲗⲕϥ ϩⲛϩⲉⲛⲗⲱⲣⲟⲥ ·
ⲁⲩϯ ⲛⲁϥ ⲙⲙⲛⲧⲁϥⲧⲉ ⲛⲉⲓⲁⲟⲩⲃⲁ · ϩⲛϩⲉⲛⲙⲟϫⲕϥ ⲉϥϫⲱ ⲙⲙⲟⲥ ·
ϫⲉϯⲛⲁⲃⲁⲥⲁⲛⲓⲍⲉ ⲙⲙⲟⲕ ϣⲁⲛⲧⲕⲙⲟⲩ ⲕⲁⲧⲁⲧⲕⲉⲗⲉⲩⲥⲓⲥ ⲙⲡⲣⲣⲟ ·
ⲙⲛⲛⲥⲱⲥ · ⲁϥⲧⲣⲉⲩϯⲡⲉⲛⲓⲡⲉ ⲉⲛⲉϥϭⲓϫ ⲙⲛⲛⲉϥⲟⲩⲣⲏⲏⲧⲉ ·
ⲁϥϫⲣϫⲱ ϫⲱⲗϥ ⲧⲏⲣϥ ⲙⲡⲉⲛⲓⲡⲉ ϫⲓⲛⲧⲉϥⲁⲡⲉ ϣⲁⲛⲉϥⲟⲩⲣⲏⲏⲧⲉ ·
ⲁⲩⲛⲟϫϥ ⲉⲡⲉϣⲧⲉⲕⲟ · ⲁⲩⲕⲁⲁϥ ϩⲁⲡⲉϩⲕⲟ ⲙⲛⲡⲉⲓⲃⲉ ϣⲁⲡⲉϥⲣⲁⲥⲧⲉ
ϩⲧⲟⲟⲩⲉ ⲇⲉ ⲛⲧⲉⲣⲉϥϣⲱⲡⲉ ⲁⲡⲕⲟⲙⲉⲥ ⲧⲣⲉⲩⲉⲓⲛⲉ ⲛⲁϥ ⲛⲁⲡⲁ ⲃⲓⲕⲧⲱⲣ · ⲁⲩⲉⲛⲧϥ ⲇⲉ ⲉϥⲟⲧⲡ ⲧⲏⲣϥ ⲙⲡⲉⲛⲓⲡⲉ ·
ⲡⲙⲁⲕⲁⲣⲓⲟⲥ ⲇⲉ ⲁⲡⲁ ⲃⲓⲕⲧⲱⲣ · ⲙⲡⲉϥⲉϣϭⲙϭⲟⲙ ⲉⲙⲟⲟϣⲉ ⲉⲧⲃⲉⲧⲁϣⲉ ⲛⲙⲡⲉⲛⲓⲡⲉ ⲉⲧⲧⲟ ⲉⲣⲟϥ ·
ⲙⲙⲁⲧⲟⲓ ⲇⲉ ⲛⲉⲩϫⲉⲕⲙⲛⲧⲥⲛⲟⲟⲩⲥ ⲉⲩⲃⲱⲱⲣⲉ
ⲁⲩⲱ ϣⲁⲣⲉⲛⲁⲅⲅⲉⲗⲟⲥ ⲉⲩⲫⲣⲁⲛⲉ ⲉϫⲱⲕ · ⲛⲧⲉⲓⲏⲥⲟⲩⲥ ⲧⲉⲗⲏⲗ ϩⲓϫⲙⲡⲉϥⲑⲣⲟⲛⲟⲥ · ⲛⲧⲉⲛⲉⲧⲟⲩⲁⲁⲃ ⲧⲏⲣⲟⲩ
ⲉⲡⲉⲓⲇⲏ ⲉⲣⲉⲡⲉⲓϩⲱⲃ ⲕⲏ ⲉϩⲣⲁⲓ ⲉⲩⲟⲓⲕⲟⲛⲟⲙⲓⲁ ⲛⲧⲉⲡⲛⲟⲩⲧⲉ ·
ⲧⲉⲛⲟⲩ ⲇⲉ ⲉⲓⲥ ⲡⲁⲟⲩⲱϣ ⲁⲡⲛⲟⲩⲧⲉ ϫⲟⲕϥ ⲛⲁⲓ ⲉⲃⲟⲗ ⲙⲡϩⲟⲟⲩ ·
ⲡⲉϫⲁⲓ ⲛⲁϥ ϫⲉⲁⲣⲁ ⲡⲁⲥⲟⲛ ⲟⲩⲛⲥⲟⲛ ⲙⲡⲉⲕϩⲟⲩⲛ ·
ⲡⲉϫⲁϥ ⲛⲁⲓ ϫⲉⲙⲛⲗⲁⲁⲩ ⲙⲡⲁϩⲟⲩⲛ ⲛⲥⲁⲡⲕⲁⲕⲉ ⲙⲛⲛⲕⲟⲗⲁⲥⲓⲥ ⲉⲣⲉⲛⲣⲉϥⲣⲛⲟⲃⲉ ⲛϩⲏⲧⲟⲩ ·
ϩⲙⲟⲟⲥ ⲛⲁⲕ ⲙⲡⲉⲓⲙⲁ
ⲛⲉⲧⲉⲩϣⲏ ⲅⲁⲣ ⲛⲧⲕⲩⲣⲓⲁⲕⲏ ⲡⲉ ⲡⲉϩⲟⲟⲩ ⲉⲧⲙⲙⲁⲩ · ϩⲙⲡⲧⲣⲉⲡⲟⲩⲟⲉⲓⲛ ⲇⲉ ⲛⲧⲕⲩⲣⲓⲁⲕⲏ ⲥⲱⲣ ⲉⲃⲟⲗ ·
ⲁⲓⲥⲱⲧⲙ ⲉϩⲉⲛϩⲣⲟⲟⲩ ⲉⲩⲱϣ ⲉⲃⲟⲗ ϫⲉⲧⲉⲕⲁⲅⲁⲡⲏ ϣⲏⲡ ⲡⲉⲭⲣⲓⲥⲧⲟⲥ ϫⲉⲁⲕⲣⲡⲛⲁ ⲛⲙⲙⲁⲛ ·
ⲁⲛⲟⲕ ⲇⲉ ⲡⲉϫⲁⲓ ⲛⲁϥ ϫⲉⲡⲁⲙⲉⲣⲓⲧ ⲛⲉⲓⲱⲧ ⲉⲛⲣⲟⲩ · ϩⲓⲛⲁⲓ ·
ⲉⲣⲉⲡⲧⲟⲟⲩ ⲛⲁⲥⲱϩⲙ ϩⲁⲣⲟⲛ ⁛—
ⲡⲉϫⲁϥ ⲛⲁⲓ ϫⲉⲙⲡⲣⲣϩⲟⲧⲉ ⲡⲁϣⲏⲣⲉ · ⲛⲧⲁⲡⲛⲟⲩⲧⲉ ⲉⲓ ⲉⲡⲉⲥⲏⲧ ⲉϫⲛⲛⲕⲟⲗⲁⲥⲓⲥ ·
ⲁϥⲟⲩⲉϩⲥⲁϩⲛⲉ ⲛⲛϯⲙⲱⲣⲓⲥⲧⲏⲥ · ⲉⲧⲧⲟ ⲉⲛⲉⲯⲩⲭⲟⲟⲩⲉ ⲉⲧⲣⲉⲩϯⲁⲛⲁⲡⲁⲩⲥⲓⲥ ⲛⲁⲩ ϫⲉⲧⲕⲩⲣⲓⲁⲕⲏ ⲧⲉ ⲁⲩⲱ ⲧⲁⲛⲁⲥⲧⲁⲥⲓⲥ ⲙⲡϫⲟⲉⲓⲥ ⲡⲟⲟⲩ ·
ⲡⲉϫⲁϥ ⲛⲁⲓ ⲟⲛ ϫⲉϩⲁⲡⲥ ⲡⲉ ⲉⲧⲣⲉⲡⲉⲭⲣⲓⲥⲧⲟⲥ ⲉⲓ ⲉⲡⲉⲓⲙⲁ ⲙⲡϩⲟⲟⲩ ⲕⲁⲧⲁⲧⲉϥⲥⲩⲛⲏⲑⲓⲁ · ⲧⲁⲁⲥⲡⲁⲍⲉ ⲙⲙⲟϥ ⲛⲧⲁⲡⲣⲟ ϩⲓⲧⲁⲡⲣⲟ ·
ⲉⲧⲓ ⲇⲉ ⲉϥϫⲱ ⲛⲛⲁⲓ ⲉⲓⲥ ⲡⲉⲭⲣⲓⲥⲧⲟⲥ ⲁϥⲟⲩⲱⲛ ⲙⲡⲣⲟ ⲙⲡⲕⲁⲧⲁⲅⲓⲟⲛ · ⲁϥⲉⲓ ⲉϩⲟⲩⲛ · ⲁⲩⲱ ⲛⲧⲉⲩⲛⲟⲩ ⲁⲡⲣⲟ ⲟⲩⲱⲛ ⲙⲁⲩⲁⲁϥ ⁛
ⲁⲩⲱ ⲛⲧⲉⲣϥⲉⲓ ⲉϩⲟⲩⲛ ⲡⲓⲥⲧⲉⲩⲉ ⲛⲁⲓ ⲛⲁⲥⲛⲏⲩ ⲁⲩⲱ ⲛⲁⲉⲓⲟⲟⲧⲉ · ⲁⲛⲟⲕ ⲡⲁⲙⲃⲱ ⲡⲉⲓⲉⲗⲁⲭⲓⲥⲧⲟⲥ ⲁⲓⲛⲁⲩ ⲉⲡⲉⲭⲣⲓⲥⲧⲟⲥ ⲉⲁϥϯ ⲙⲡⲉϥⲟⲩⲟⲓ ⲉϩⲟⲩⲛ ⲉⲡⲥⲟⲛ ⲉⲧⲙⲙⲁⲩ ⲁϥⲁⲥⲡⲁⲍⲉ ⲙⲙⲟϥ ⲛⲧⲁⲡⲣⲟ ϩⲓⲧⲁⲡⲣⲟ · ⲛⲧϩⲉ ⲛⲟⲩⲥⲟⲛ ⲛⲧⲁϥⲉⲓ ϩⲓⲡϣⲙⲙⲟ · ⲁϥⲁⲡⲁⲛⲧⲁ ⲉⲡⲉϥϣⲃⲏⲣ ·
ⲁⲛⲟⲕ ⲇⲉ ⲡⲁⲙⲃⲱ ⲡⲉⲓⲉⲗⲁⲭⲓⲥⲧⲟⲥ
ⲡⲗⲏⲛ ⲙⲁⲧⲁⲙⲟⲓ ϫⲉⲛⲓⲙ ⲡⲉ ⲡⲉⲓⲥⲟⲛ ⲙⲙⲟⲛⲁⲭⲟⲥ · ⲛⲧⲁϥⲉⲓ ⲉϩⲟⲩⲛ ⲁϥⲁⲥⲡⲁⲍⲉ ⲙⲙⲟⲕ ⲙⲡⲓⲙⲡϣⲁ ⲁⲛⲟⲕ ⲉⲧⲣϥⲁⲥⲡⲁⲍⲉ ⲙⲙⲟⲓ ·
ⲡⲉϫⲁϥ ⲛⲁⲓ ϫⲉⲙⲡⲉⲕⲥⲟⲩⲱⲛϥ ·
ⲡⲉϫⲁⲓ ⲛⲁϥ ϫⲉⲙⲡⲉ ⲡⲁⲉⲓⲱⲧ ⲉⲓⲛⲁⲥⲟⲩⲱⲛϥ ⲛⲁϣ ⲛϩⲉ ·
ⲡⲉϫⲁϥ ⲛⲁⲓ ϫⲉⲡⲁⲓ ⲡⲉ ⲡϫⲟⲉⲓⲥ ⲛⲛⲁⲧⲡⲉ ⲙⲛⲛⲁⲡⲕⲁϩ ·
ⲡⲁⲓ ⲡⲉ ⲡϣⲏⲣⲉ ⲙⲙⲁⲣⲓⲁ ⲛⲧⲡⲁⲣⲑⲉⲛⲟⲥ ⲉⲧⲟⲩⲁⲁⲃ ·
ⲡⲁⲓ ⲡⲉⲧⲙⲟⲩϩ ⲛⲧⲉⲣⲏⲙⲟⲥ ⲉⲧϣⲟⲟⲡ ⲙⲛⲟⲩⲟⲛ ⲛⲓⲙ ⲉⲧⲛⲁⲉⲡⲓⲕⲁⲗⲉⲓ ⲙⲙⲟϥ ·
ⲡⲉϫⲁϥ ⲛⲁⲓ ⲟⲛ ϫⲉⲁⲩⲛⲟϭ ⲙⲡⲣⲟⲫⲏⲧⲏⲥ ⲁⲩⲱ ⲛⲁⲣⲭⲓⲙⲁⲛⲇⲣⲓⲧⲏⲥ ⲙⲧⲟⲛ ⲙⲙⲟϥ ⲙⲡϩⲟⲟⲩ ⲉⲧⲉⲁⲡⲁ ϣⲉⲛⲟⲩⲧⲉ ⲡⲉⲡⲣⲉⲥⲃⲩⲧⲉⲣⲟⲥ ·
ⲟⲛⲧⲱⲥ ⲁⲡⲕⲟⲥⲙⲟⲥ ⲧⲏⲣϥ ϯⲟⲥⲉ ⲙⲡϩⲟⲟⲩ ⲛⲟⲩⲛⲟϭ ⲛⲣⲉϥϯⲥⲃⲱ ⲛⲉⲥⲟⲩⲥⲁϣϥ ⲅⲁⲣ ⲛⲉⲡⲏⲡ ⲡⲉ ⲡⲉϩⲟⲟⲩ ⲉⲧⲙⲙⲁⲩ ·
ⲡⲉϫⲁϥ ⲟⲛ ⲛⲁⲓ ϫⲉⲡⲁⲓ ⲡⲉ ⲡⲣⲱⲙⲉ ⲙⲡⲉϥⲛⲕⲟⲧⲕ ⲟⲩⲇⲉ ⲙⲡⲉϥⲱⲃϣ ⲟⲩⲇⲉ ⲙⲡⲉϥϫⲓⲣⲉⲕⲣⲓⲕⲉ ϣⲁⲛⲧⲉϥϭⲛⲟⲩⲙⲁ ⲙⲡϫⲟⲉⲓⲥ ⲟⲩⲙⲁ ⲛϣⲱⲡⲉ ⲙⲡⲛⲟⲩⲧⲉ ⲛⲓⲁⲕⲱⲃ ⲡⲉϥⲃⲟⲏⲑⲟⲥ ·
ⲟⲛⲧⲱⲥ ⲡⲁⲓ ⲙⲓϣⲉ ⲕⲁⲗⲱⲥ ⲁϥϫⲣⲟ ⲉⲡⲇⲓⲁⲃⲟⲗⲟⲥ ϩⲙⲡⲕⲟⲥⲙⲟⲥ ⲁϥⲃⲱⲕ ⲉⲣⲁⲧϥ ⲙⲡⲉϥϫⲟⲉⲓⲥ ⲉϥⲟ ⲛⲧⲉⲗⲉⲓⲟⲥ ϩⲛⲧⲙⲛⲧⲣⲣⲟ · ⲛⲙⲡⲏⲩⲉ ·
ⲉⲣⲉⲛⲉϥⲥⲙⲟⲩ ⲙⲛⲛⲉϥϣⲗⲏⲗ · ⲛⲁϣⲱⲡⲉ ⲛⲙⲙⲁⲛ ϩⲁⲙⲏⲛ ·
ⲡⲉϫⲁϥ ⲛⲁⲓ ⲟⲛ ϫⲉⲡⲁⲙⲉⲣⲓⲧ ⲛⲥⲟⲛ ⲡⲁⲙⲃⲱ · ϯϣⲱⲛⲉ ⲙⲡϩⲟⲟⲩ ⲁⲣⲓⲧⲁⲅⲁⲡⲏ ⲛⲅϣⲗⲏⲗ ϩⲁⲣⲟⲓ ϣⲁⲛⲧⲓⲡⲁⲣⲁⲅⲉ · ⲛⲧⲉϩⲓⲏ ⲛϩⲟⲧⲉ ϩⲓⲥⲧⲱⲧ ·
ⲡⲉϫⲁⲓ ⲛⲁϥ · ϫⲉⲡⲁⲙⲉⲣⲓⲧ ⲛⲉⲓⲱⲧ ⲉⲓⲉ ⲕⲣ · ϩⲟⲧⲉ ϩⲱⲱⲕ ⲙⲛⲛⲥⲁϯⲁϣⲏ ⲛⲁⲥⲕⲏⲥⲓⲥ ⲛⲧⲁⲕϥⲓ ϩⲁⲣⲟⲟⲩ ϩⲙⲡⲕⲟⲥⲙⲟⲥ ·
ⲡⲉϫⲁϥ ⲛⲁⲓ ϫⲉⲛⲁⲥⲕⲏⲥⲓⲥ ⲙⲉⲛ ⲡⲣⲟⲥⲧϩⲉ ⲛⲧⲁⲡⲛⲟⲩⲧⲉ ⲧⲟϣⲥ ⲛⲁⲓ ⲁⲓⲣϩⲉⲛⲕⲟⲩⲓ · ⲁⲗⲗⲁ
ⲁⲥϣⲱⲡⲉ ⲇⲉ ⲛϫⲡϣⲟⲙⲧⲉ ⲛⲥⲟⲩϣⲙⲟⲩⲛ ⲛⲉⲡⲏⲡ · ⲁϥϣⲱⲛⲉ ⲉⲡⲉϩⲟⲩⲟ ·
ⲡⲉϫⲁϥ ⲛⲁⲓ ϫⲉϯϣⲓⲛⲉ ⲉⲣⲟⲕ ϩⲙⲡϫⲟⲉⲓⲥ · ⲡⲁⲙⲉⲣⲓⲧ ⲛⲥⲟⲛ ⲁⲩⲱ ⲛϯϩⲉ ⲁϥϣⲗⲏⲗ ⲁϥϫⲱ ⲙⲡⲉϣⲗⲏⲗ ⲙⲡⲉⲩⲁⲅⲅⲉⲗⲓⲟⲛ ⲁϥⲟⲩⲱⲛ ⲛⲣⲱϥ ⲁϥϯ ⲙⲡⲉϥⲡⲛⲉⲩⲙⲁ · ⲛⲧϩⲉ ⲛⲟⲩⲁ ⲉϥⲛⲁⲛⲕⲟⲧⲕ ϩⲛⲟⲩϩⲓⲛⲏⲃ ·
ⲁⲛⲟⲕ ⲇⲉ ⲁⲓϩⲙⲟⲟⲥ ⲁⲓϭⲱ ⲉⲓⲣⲓⲙⲉ ⲉϩⲣⲁⲓ ⲉϫⲱϥ ⲛϩⲟⲥⲟⲛ ⲉⲓⲣⲓⲙⲉ ⲉϩⲣⲁⲓ ⲉϫⲱϥ · ⲉⲓⲥ ⲡⲉⲭⲣⲓⲥⲧⲟⲥ ⲁϥⲟⲩⲱⲛ ⲙⲡⲣⲟ ⲙⲡⲕⲁⲧⲁⲅⲓⲟⲛ ⲁϥⲉⲓ ⲉϩⲟⲩⲛ ⲁϥⲁϩⲉⲣⲁⲧϥ ⲉϫⲙⲡⲥⲱⲙⲁ ⲙⲡⲙⲁⲕⲁⲣⲓⲟⲥ ⲁⲡⲁ ⲕⲩⲣⲟⲥ ⲁϥⲣⲓⲙⲉ ⲉϩⲣⲁⲓ ⲉϫⲱϥ · ⲁⲛⲟⲕ ⲇⲉ ⲁⲓⲣⲓⲙⲉ ⲉϩⲣⲁⲓ ⲉϫⲱϥ ·
ⲁⲓⲛⲁⲩ ⲛⲣⲙⲉⲓⲟⲟⲩⲉ ⲙⲡⲉⲭⲣⲓⲥⲧⲟⲥ ⲛⲧⲁⲩⲉⲓ ⲉϫⲙⲡⲥⲱⲙⲁ ⲙⲡⲙⲁⲕⲁⲣⲓⲟⲥ ⲁⲡⲁ ⲕⲩⲣⲟⲥ · ⲁϥⲕⲟⲧϥ ⲟⲛ ⲉⲣⲟⲓ ⲛϭⲓⲡⲉⲭⲣⲓⲥⲧⲟⲥ ϫⲉⲁⲛⲁⲭⲱⲣⲉⲓ ⲛⲁⲕ ⲛⲥⲁⲃⲟⲗ ⲙⲡⲣⲟ ⲙⲡⲕⲁⲧⲁⲅⲓⲟⲛ ·
ⲛⲧⲉⲣⲉⲓⲣⲡⲉϥⲃⲟⲗ ⲇⲉ ⲁⲓⲛⲁⲩ ⲉⲩⲙⲏⲏϣⲉ ⲛⲁⲅⲅⲉⲗⲟⲥ ϩⲓⲁⲣⲭⲁⲅⲅⲉⲗⲟⲥ ⲙⲛⲛⲁⲡⲟⲥⲧⲟⲗⲟⲥ ⲙⲛⲛⲇⲓⲕⲁⲓⲟⲥ ⲧⲏⲣⲟⲩ ⲉⲩⲥⲟⲟϩ ⲧⲏⲣⲟⲩ ⲉⲩⲁϩⲉⲣⲁⲧⲟⲩ ·
ⲁⲟⲩⲁ ⲛϩⲏⲧⲟⲩ · ⲙⲟⲟϣⲉ ⲉⲣⲟⲓ ⲉⲩϭⲁⲗⲟⲩⲃⲟⲥ ⲡⲉ ·
ⲡⲉϫⲁϥ ⲛⲁⲓ ϫⲉⲁⲕⲥⲟⲩⲱⲛⲧ ϫⲉⲁⲛⲅ ⲛⲓⲙ ·
ⲡⲉϫⲁⲓ ⲛⲁϥ ϫⲉⲙⲡⲉ ⲡⲁϫⲟⲉⲓⲥ · ⲡⲉϫⲁϥ ⲛⲁⲓ ϫⲉⲥⲱⲧⲙ ⲛⲧⲁⲧⲁⲙⲟⲕ ·
ⲁⲛⲟⲕ ⲕⲏⲫⲁⲥ ⲡⲉ ⲛⲧⲁⲩϯⲣⲁⲛϥ ϫⲉⲡⲉⲧⲣⲟⲥ ·
ⲁⲛⲟⲕ
ⲛⲧⲁⲡⲙⲁⲕⲁⲣⲓⲟⲥ
ⲁϥϫⲓ ⲛⲧⲉⲯⲩⲭⲏ ⲙⲡⲙⲁⲕⲁⲣⲓⲟⲥ ⲁⲡⲁ ⲕⲩⲣⲟⲥ ⲙⲛⲁⲡⲁ
ⲙⲛⲛⲥⲁⲛⲁⲓ ⲁⲓⲁⲡⲟⲣⲉⲓ ϩⲣⲁⲓ ⲛϩⲏⲧ ϫⲉⲉⲓⲛⲁⲣⲡⲥⲱⲙⲁ ⲙⲡⲙⲁⲕⲁⲣⲓⲟⲥ ⲛⲁϣ ⲛϩⲉ · ⲏ ⲉⲓⲛⲁϭⲛⲕⲁⲓⲥⲉ · ⲧⲱⲛ ⲛⲧⲁϯ ⲉⲣⲟϥ · ⲁⲡⲥⲱⲧⲏⲣ ⲉⲓ ⲉⲃⲟⲗ ϩⲙⲡⲣⲟ ⲙⲡⲕⲁⲧⲁⲅⲓⲟⲛ ⲁϥϣⲧⲁⲙ ⲙⲡⲣⲟ ·
ⲁⲡⲥⲱⲧⲏⲣ ϫⲉⲧⲟⲟⲧϥ ⲉⲃⲟⲗ ⲉϫⲙⲡⲣⲟ ⲙⲡⲕⲁⲧⲁⲅⲓⲟⲛ ·
ⲁϥⲥⲱϩⲙ · ⲉϫⲙⲡⲥⲱⲙⲁ ⲙⲡⲙⲁⲕⲁⲣⲓⲟⲥ ·
ⲁϥϣⲱⲡⲉ ⲛⲁϥ ⲙⲙⲁ ⲛⲥⲕⲉⲡⲁⲍⲉ ϣⲁⲡⲉϩⲟⲟⲩ ⲙⲡϩⲁⲡ ⲙⲙⲉ ·
ⲁⲡⲥⲱⲧⲏⲣ ⲃⲱⲕ ⲉϩⲣⲁⲓ ⲉⲧⲡⲉ ⲙⲛⲛⲉϥⲁⲅⲅⲉⲗⲟⲥ ·
ⲁⲛⲟⲕ ⲇⲉ ⲁⲓⲙⲟⲟϣⲉ · ⲁⲓⲉⲓ ⲉⲃⲟⲗ ϣⲁⲛⲉⲥⲛⲏⲩ ⲁⲡⲁ ⲡⲁⲙⲟⲩⲛ · ⲙⲛⲁⲡⲁ ϩⲓⲉⲣⲁⲝ · ⲁⲓϫⲱ ⲉⲣⲟⲟⲩ · ⲛⲛⲉⲛⲧⲁⲓⲛⲁⲩ ⲉⲣⲟⲟⲩ ⲁⲩϯⲉⲟⲟⲩ ⲙⲡⲛⲟⲩⲧⲉ ·
ⲁⲛⲟⲕ ⲇⲉ ⲁⲓϭⲱ ϩⲁϩⲧⲏⲩ ⲛϩⲉⲛⲕⲟⲩⲓ ⲛϩⲟⲟⲩ ·
ⲙⲛⲛⲥⲁⲛⲁⲓ ⲁⲓⲃⲱⲕ ⲉⲡⲁⲙⲟⲛⲁⲥⲧⲏⲣⲓⲟⲛ ϩⲛϣⲓⲏⲧ ⲁⲓⲥϩⲁⲓ ⲙⲡⲃⲓⲟⲥ ⲙⲡⲙⲁⲕⲁⲣⲓⲟⲥ ⲁⲡⲁ ⲕⲩⲣⲟⲥ ·
ⲁⲓⲕⲁⲁϥ ϩⲛⲧⲉⲕⲕⲗⲏⲥⲓⲁ ⲛϣⲓⲏⲧ · ⲉⲩϩⲏⲩ ⲙⲛⲟⲩⲥⲟⲗⲥⲗ ⲛⲛⲉⲧⲛⲁⲥⲱⲧⲙ ⲉⲣⲟϥ · ⲉⲩⲉⲟⲟⲩ ⲛⲧⲉⲧⲣⲓⲁⲥ ⲉⲧⲟⲩⲁⲁⲃ ⲡⲉⲓⲱⲧ · ⲙⲛⲡϣⲏⲣⲉ · ⲙⲛⲡⲉⲡⲛⲉⲩⲙⲁ ⲉⲧⲟⲩⲁⲁⲃ ϣⲁⲉⲛⲉϩ ⲛⲉⲛⲉϩ ϩⲁⲙⲏⲛ ⁛—:— ⲍ ◈ ⲍ ◈ ⲍ ◈ ⲍ ◈ ⲍ
ⲁⲡⲇⲟⲩⲝ ⲇⲉ ⲟⲩⲱϣⲃ
ⲡⲉϫⲁϥ ⲛⲁⲥ ϫⲉⲑⲩⲥⲓⲁⲍⲉ ϭⲉ
ⲙⲡⲣⲙⲟⲩ ⲕⲁⲕⲱⲥ ·
ⲡⲉϫⲁⲥ
ⲉⲧⲃⲉⲡⲁⲓ ⲛϯⲛⲁⲑⲩⲥⲓⲁⲍⲉ
ⲧⲟⲧⲉ ⲁϥϭⲱⲛⲧ ⲉⲙⲁⲧⲉ ⲛϭⲓⲡⲇⲟⲩⲝ ·
ⲁϥⲕⲉⲗⲉⲩⲉ
ⲛⲥⲉϯⲙⲁⲛⲓⲛ ⲛⲁⲩ
ⲙⲛⲛⲥⲱⲥ ⲛⲥⲉⲕⲁⲁⲩ
ⲁⲥϫⲱⲕ ⲉⲃⲟⲗ ⲛⲧⲉⲥⲙⲁⲣⲧⲩⲣⲓⲁ
ⲁⲥⲃⲱⲕ ⲉⲙⲡⲏⲩⲉ ϣⲁⲛⲡⲉ
ⲧⲟⲧⲉ ⲡⲇⲟⲩⲝ ⲁϥϯⲁⲡⲟⲫⲁⲥⲓⲥ ⲉⲁⲡⲁ ⲃⲓⲕⲧⲱⲣ ⲉⲧⲣⲉⲩϥⲓ ⲛⲧⲉϥⲁⲡⲉ ·
ⲁϥⲟⲩⲱϣⲃ ⲛϭⲓⲡⲙⲁⲕⲁⲣⲓⲟⲥ ⲁⲡⲁ ⲃⲓⲕⲧⲱⲣ ⲡⲉϫⲁϥ · ϫⲉϯϣⲡϩⲙⲟⲧ ⲛⲧⲙⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ⲡⲁⲓ ⲛⲧⲁϥϯ ⲛⲁⲓ ⲛⲧⲉⲓⲙⲛⲧⲣⲙⲙⲁⲟ ϣⲁⲉⲛⲉϩ ·
ⲧⲉⲛⲟⲩ ϭⲉ ⲥⲱⲧⲙ ⲉⲣⲟⲓ ⲛⲧⲁϫⲱ ⲛⲏⲧⲛ ⲛⲛⲉⲓϣⲁϫⲉ ⲛⲧⲁⲩϭⲟⲗⲡⲟⲩ ⲛⲁⲓ ⲉⲃⲟⲗ ·
ⲉⲡⲉⲓⲇⲏ ⲙⲛⲛⲥⲁⲡⲁⲙⲟⲩ ⲧⲉⲧⲛⲛⲁⲙⲟⲩ ϩⲱⲧⲧⲏⲩⲧⲛ ⲙⲡϫⲱⲕ ⲙⲡⲁⲙⲛⲧⲟⲩⲉ ·
ⲁⲩⲱ ⲡⲇⲟⲩⲝ ⲥⲉⲃⲁⲥϯⲁⲛⲟⲥ · ⲟⲩⲛⲟⲩⲉⲕⲥⲧⲁⲥⲓⲥ ⲛⲁϣⲱⲡⲉ ⲛⲧⲉⲛϩⲉⲛϯⲙⲉ ⲟⲩⲱϭⲥ · ⲁⲩⲱ ϥⲛⲁⲁⲗⲉ ⲛⲉϥⲉϫⲏⲩ ⲛϥⲃⲱⲕ ϫⲉⲉϥⲛⲁϣⲟⲗⲟⲩ ·
ⲉⲩϣⲁⲛⲙⲟⲟⲛⲉ ⲇⲉ ⲡⲉⲕⲣⲟ · ⲡⲇⲟⲩⲝ ⲛⲁⲉⲓ
ⲉϥⲛⲏⲩ ⲉⲡⲉⲥⲏⲧ ϩⲙⲡⲡⲁϣⲥ · ϥⲛⲁⲡⲱϣⲥ ⲛⲧⲉⲡⲙⲟⲛⲟⲃⲟⲗⲓⲥ ⲃⲱⲕ ⲉϩⲣⲁⲓ ϩⲛⲧⲉϥⲟⲩⲣⲏⲏⲧⲉ · ⲛⲥⲣⲟⲩⲟⲙⲟⲙⲉ ⲉⲣⲟϥ ⲛϥⲙⲟⲩ ϩⲙⲡϫⲱⲕ ⲙⲡⲁϫⲟⲩⲧⲁϥⲧⲉ ·
ⲁⲩⲱ ⲟⲛ ⲛⲉⲥⲕⲉⲡⲧⲱⲣ ⲧⲏⲣⲟⲩ ⲙⲛⲛⲉϩⲣⲏⲧⲱⲣ · ⲛⲁⲃⲱⲕ ⲛⲥⲉⲁⲣⲓⲥⲧⲁ
ⲁⲡⲁ ⲃⲓⲕⲧⲱⲣ ⲇⲉ · ⲡⲉϫⲁϥ ⲙⲡⲕⲉⲥⲧⲱⲛⲁⲣⲓⲟⲥ · ϫⲉⲡⲟⲗϭⲧ ⲉⲃⲟⲗ ⲧⲁⲭⲏ ⲉⲧⲃⲉⲛⲁⲅⲅⲉⲗⲟⲥ ⲉⲧⲕⲁⲧⲉⲭⲉ ⲉⲣⲟⲓ ·
ⲙⲡϥⲣ.. ⲛⲁϥ ⲛϭⲓⲡⲕⲉⲥⲧⲱⲛⲁⲣⲓⲟⲥ · ⲁⲗⲗⲁ ⲁϥϩⲟⲕϥ ⲛⲧⲥⲏϥⲉ ·
ⲁⲧⲉϥⲁⲡⲉ ⲉⲓⲛⲥⲁⲧⲕⲟⲩⲕⲉ ·
ⲁϥϣⲱⲡⲉ ⲉϥϩⲁⲃⲁⲥⲁⲛⲟⲥ · ⲉⲣⲉⲡⲉϥⲡⲛⲉⲩⲙⲁ ϩⲉϫϩⲱϫ ⲛϩⲏⲧϥ ·
ⲁϥϭⲱϣⲧ ⲁϥⲛⲁⲩ ⲉϩⲟⲣⲓⲟⲛ ⲡⲕⲟⲩⲣⲥⲟⲛ ·
ⲡⲉϫⲁϥ ⲛⲁϥ ϫⲉϫⲓ ⲛⲧⲉⲓⲥⲏϥⲉ ⲛⲧϭⲓϫ ⲙⲡⲉⲓⲁⲛⲟⲙⲟⲥ · ⲛⲅϫⲟⲕⲧ ⲉⲃⲟⲗ · ϫⲉⲁⲡⲉⲓⲁⲥⲉⲃⲏⲥ ⲛⲣⲙⲥⲓⲟⲟⲩⲧ ⲣϩⲁϩ ⲙⲡⲉⲧϩⲟⲟⲩ ⲛⲁⲓ ϩⲙⲡⲁⲱⲛϩ · ϩⲙⲡⲁⲕⲉⲙⲟⲩ ⲟⲛ ⲁϥϩⲉϫϩⲉϫ ⲙⲡⲁⲡⲛⲉⲩⲙⲁ ·
ⲁⲗⲗⲁ ⲉⲣⲉⲡϫⲟⲉⲓⲥ ⲧⲱⲱⲃⲉ ⲛⲁϥ ⲕⲁⲧⲁ ⲛⲉ ⲛⲧⲁϥⲁⲁⲩ ⲛⲁⲓ ·
ϩⲟⲣⲓⲟⲛ ⲇⲉ ⲁϥϯ ⲡⲉϥⲥⲟⲩⲇⲁⲣⲓⲟⲛ ⲉⲣⲙⲡⲉϥϩⲟ ·
ⲡⲉϫⲁϥ ϫⲉϯϣⲓⲛⲉ ⲉⲣⲟⲕ ⲧⲱⲛⲟⲩ ⲱ ⲡⲁⲙⲉⲣⲓⲧ ⲛⲥⲟⲛ ·
ⲁⲩⲱ ⲁϥϩⲟⲕϥ ⲛⲧⲥⲏϥⲉ ·
ⲁⲡⲕⲁⲥⲧⲣⲟⲛ ⲛⲟⲉⲓⲛ ⲛϣⲟⲙⲛⲧ ⲛⲥⲟⲡ ·
ⲁϥϥⲓ ϭⲉ ⲙⲧⲉϥⲁⲡⲉ
ⲁϥϫⲱⲕ ⲉⲃⲟⲗ ⲛⲧⲉϥⲙⲁⲣⲧⲩⲣⲓⲁ ·
ϩⲟⲣⲓⲟⲛ ⲇⲉ ⲁϥϥⲓ ⲛⲉϥⲃⲁⲗ ⲉϩⲣⲁⲓ ⲉⲧⲡⲉ ·
ⲁϥⲛⲁⲩ ⲉⲧⲉⲯⲩⲭⲏ ⲛⲁⲡⲁ ⲃⲓⲕⲧⲱⲣ · ⲉⲁⲩⲥⲟⲩⲉⲗⲟⲩⲱⲗⲥ ϩⲛϩⲉⲛⲙⲁⲡⲡⲁ ⲛϣⲛⲥ ·
ⲁⲛⲉⲧⲟⲩⲁⲁⲃ ⲁⲥⲡⲁⲍⲉ ⲛⲧⲉⲯⲩⲭⲏ ⲛⲁⲡⲁ ⲃⲓⲕⲧⲱⲣ ·
ⲁⲩⲱ ⲛⲧⲉⲣⲟⲩϥⲓ ⲛⲧⲉϥⲁⲡⲉ · ⲁⲩⲥⲛⲟϥ ⲉⲓ ⲉⲃⲟⲗ ⲙⲛⲟⲩⲉⲣⲱⲧⲉ ·
ⲁϥϫⲱⲕ ⲉⲃⲟⲗ ⲛⲧⲉϥⲙⲁⲣⲧⲩⲣⲓⲁ ⲉⲧⲧⲁⲓⲏⲩ · ⲛⲥⲟⲩϫⲟⲩⲧⲥⲁϣϥⲉ ⲙⲡⲉⲃⲟⲧ ⲡⲁⲣⲙⲟⲩⲧⲉ · ⲛϫⲡⲙⲏⲏⲧⲉ ⲙⲡⲉϩⲟⲟⲩ :—
ⲁⲩⲱ ϣⲁϫⲉ ⲛⲓⲙ ⲛⲧⲁϥϫⲟⲟⲩ ⲙⲡⲁⲧⲟⲩϥⲓ ⲛⲧⲉϥⲁⲡⲉ · ⲁⲩϣⲱⲡⲉ ⲛⲁⲙⲉ ·
ϯⲉⲓⲣⲏⲛⲏ ⲛⲟⲩⲟⲛ ⲛⲓⲙ ⲛⲧⲁⲩⲣⲙⲁⲣⲧⲩⲣⲟⲥ ⲉϫⲙⲡⲣⲁⲛ ⲙⲡⲉⲛϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ · ⲡⲁⲓ ⲡⲉⲟⲟⲩ ⲛⲁϥ · ⲙⲛⲡⲉϥⲉⲓⲱⲧ ⲛⲁⲅⲁⲑⲟⲥ · ⲙⲛⲡⲉⲡⲛⲉⲩⲙⲁ ⲉⲧⲟⲩⲁⲁⲃ · ⲛⲣⲉϥⲧⲁⲛϩⲟ ⲁⲩⲱ ⲛϩⲟⲙⲟⲟⲩⲥⲓⲟⲛ · ⲧⲉⲛⲟⲩ ⲁⲩⲱ ⲛⲟⲩⲟⲉⲓϣ ⲛⲓⲙ ϣⲁⲉⲛⲉϩ ⲛⲉⲛⲉϩ ϩⲁⲙⲏⲛ :—
ϣⲱⲡⲉ ⲟⲩⲛ ⲉⲕⲟⲩⲱⲙ ⲙⲙⲟⲕ ⲉⲡⲉⲧϫⲓϩⲁⲡ ⲛⲙⲙⲁⲕ · ϩⲟⲥⲟⲛ ⲉϥϣⲟⲟⲡ ⲛⲙⲙⲁⲕ ϩⲛⲧⲉϩⲓⲏ
ⲉⲣϣⲁⲛⲧⲉϩⲓⲏ ⲅⲁⲣ ϫⲱⲕ ⲉⲃⲟⲗ · ⲟⲩⲕⲉⲧⲓ ⲕⲛⲁϩⲉ ⲁⲛ ⲉⲕⲉⲕⲉⲣⲟⲥ ⲙⲙⲉⲧⲁⲛⲟⲓⲁ ·
ϭⲱϣⲧ ⲙⲏⲡⲱⲥ ⲛⲧⲉⲡⲉⲧϫⲓϩⲁⲡ ⲛⲙⲙⲁⲕ ⲧⲁⲁⲕ ⲉⲧⲟⲟⲧϥ ⲙⲡⲣⲉϥϯϩⲁⲡ ·
ⲕⲁⲓ
ⲉⲁⲛⲉⲓⲙⲉ ϭⲉ ⲉⲛⲁⲓ ⲧⲏⲣⲟⲩ · ⲙⲁⲣⲛⲃⲟⲏⲑⲉⲓ ⲉⲣⲟⲛ ⲙⲙⲓⲛⲙⲙⲟⲛ ·
ϩⲟⲧⲁⲛ ⲉⲛϣⲁⲛϫⲓⲡⲓⲣⲁ ⲛⲧⲕⲟⲗⲁⲥⲓⲥ ⲧⲟⲧⲉ ⲧⲛⲛⲁⲉⲓⲙⲉ ϫⲉⲥⲥⲁϣⲉ ⲛϭⲓⲧϩⲏⲇⲟⲛⲏ · ⲁⲩⲱ ϣⲱⲡⲉ ⲛⲁⲛⲟⲩ ⲛⲗⲟⲓϭⲉ ⲛⲟⲩⲥⲓϣⲉ ⲛⲁϣ ⲛϭⲟⲧ ·
ⲉⲣⲉⲛⲁⲓ ϭⲉ ϣⲟⲟⲡ ⲛⲧⲉⲓϩⲉ ⲛⲁⲙⲉⲣⲁⲧⲉ · ⲙⲁⲣⲛⲡⲁⲣⲁⲕⲁⲗⲉⲓ ⲙⲡⲛⲟⲩⲧⲉ ⲡⲛⲁϩⲏⲧ ⲉⲧⲙⲧⲣⲉϥⲡⲁⲣⲁⲇⲓⲇⲟⲩ
ⲛⲧⲟⲟⲩ ⲟⲛ ⲛⲉⲧⲛⲁϣⲱⲡⲉ ⲛⲁⲛⲟⲩ ⲛⲕⲁⲧⲏⲅⲟⲣⲟⲥ ϩⲙⲡⲉϩⲟⲟⲩ
ⲙⲁⲣⲛⲣϩⲟⲧⲉ ϩⲏⲧϥ ⲙⲡⲉϩⲟⲟⲩ ⲉⲧⲙⲙⲁⲩ · ⲙⲡⲓⲛⲁⲩ
ⲁⲛⲟⲛ ............ ⲉⲧⲃⲉϣⲟⲙⲛⲧ ⲛϩⲱⲃ · ⲏ ⲉⲧⲃⲉⲧⲉϥⲙⲛⲧⲣⲉϥⲣⲡⲉⲧⲛⲁⲛⲟⲩϥ · ⲏ ϫⲉϥⲙⲉ ⲙⲙⲟⲛ ϩⲱⲱⲛ · ⲏ ⲉⲧⲃⲉⲡⲉϥⲥⲁ ·
ⲁϣ ϭⲉ ⲡⲉ ⲡⲕⲉⲥⲁ ⲉⲧⲧⲛⲧⲱⲛ ⲉⲡⲁⲡⲉⲛϫⲟⲉⲓⲥ ·
ⲕⲁⲧⲁⲧϩⲉ ⲉⲧⲉⲣⲉⲇⲁⲩⲉⲓⲇ
ⲛⲓⲙ ϭⲉ ⲡⲉⲧⲛⲁϣⲙⲉⲣⲓⲧⲛ ⲛⲧⲉⲓϩⲉ ⲛⲧϩⲉ ⲙⲡⲉⲛϫⲟⲉⲓⲥ
ⲁⲛⲁⲩ ⲉⲡⲙⲁⲕⲁⲣⲓⲟⲥ ⲇⲁⲩⲉⲓⲇ ϩⲓⲧⲛⲧϩⲉ ⲉⲧϥⲉⲡⲏⲑⲩⲙⲉⲓ ⲉⲛⲁⲩ ⲉⲡϫⲟⲉⲓⲥ · ⲡⲉϫⲁϥ ϫⲉⲉⲓⲛⲏⲩ ⲧⲛⲁⲩ ⲧⲁⲟⲩⲱⲛϩ ⲉⲃⲟⲗ ⲙⲡϩⲟ ⲙⲡⲁⲛⲟⲩⲧⲉ ·
ⲙⲡϥⲟⲩⲱϣ ⲉϭⲱ ϣⲁⲧⲉⲡⲣⲟⲑⲉⲥⲙⲓⲁ ⲙⲡⲉϥⲁϩⲉ · ⲁⲗⲗⲁ ⲛⲉϥⲣⲟⲕϩ ⲉⲓ ⲉⲃⲟⲗ ϩⲙⲡⲉⲓⲙⲁ ⲛϥⲛⲁⲩ ⲉⲡⲉⲧϥⲙⲉ ⲙⲙⲟϥ ·
ⲟⲛⲧⲱⲥ ⲡⲉⲓⲙⲉ ⲏ ⲡⲉⲓⲟⲩⲣⲟⲧ ⲛⲧⲉⲓⲙⲓⲛⲉ · ⲡⲁⲟⲩⲯⲩⲭⲏ ⲡⲉ ⲙⲫⲓⲗⲟⲥⲟⲫⲟⲥ ⲉⲁⲥϫⲓⲧⲛϩ
ⲛⲧⲟⲕ ϩⲱⲱⲕ ⲟⲛ ⲙⲉⲣⲉⲡⲁⲓ
ⲁⲣⲓⲡⲙⲉⲉⲩⲉ ⲛⲛⲁⲩ ⲛⲓⲙ ⲙⲡⲱⲛϩ ⲛϣⲁⲉⲛⲉϩ ·
ⲧⲙⲛⲧⲣⲣⲟ ⲉⲧⲙⲏⲛ ⲉⲃⲟⲗ · ⲙⲛⲧϭⲓⲛⲭⲟⲣⲉⲩⲉ · ⲙⲛⲛⲁⲅⲅⲉⲗⲟⲥ · ⲙⲛⲡⲉⲟⲟⲩ ⲛⲧⲙⲛⲧⲁⲧⲧⲁⲕⲟ · ⲙⲛⲧϭⲓⲛⲱⲛϩ
ⲙⲉⲉⲩⲉ ⲉⲃⲟⲗ ⲉⲡⲁⲓ ⲃⲓⲟⲥ ϫⲉⲙⲛⲗⲁⲁⲩ ⲛϩⲏⲧϥ ⲛⲥⲁⲗⲩⲡⲏ · ϩⲓⲣⲓⲙⲉ · ϩⲓⲙⲕⲁϩ ⲛϩⲏⲧ · ϩⲓϣⲱⲥ · ϩⲓⲁⲙⲉⲗⲓⲁ · ϩⲓⲛⲟⲃⲉ · ϩⲓϩⲓⲥⲉ · ϩⲓⲙⲛⲧϩⲗⲗⲟ ·
ⲉⲁϥⲉⲡⲏⲑⲩⲙⲉⲓ ⲉⲣⲃⲟⲗ ⲉⲛⲁⲓ ⲧⲏⲣⲟⲩ ·
ⲡⲉϫⲁϥ
ϫⲉⲕⲁⲥ ⲉⲕⲉⲥⲱⲧⲙ ϩⲱⲱⲕ ϫⲉⲃⲱⲕ ⲉϩⲟⲩⲛ ⲉⲡⲣⲁϣⲉ ⲙⲡⲉⲧⲛϫⲟⲉⲓⲥ ·
ϣϣⲉ ⲉⲣⲟⲛ ⲉⲧⲣⲉⲛⲣⲟⲉⲓⲥ ·
ⲡⲟⲩⲟⲓ ϩⲟⲙⲟⲓⲱⲥ ϣⲁϥⲣⲟⲩϣⲏ ⲛⲣⲟⲉⲓⲥ ϫⲉⲛⲉⲗⲁⲁⲩ ⲧⲁⲕⲉⲡⲉϥⲙⲁ ⲛⲉⲗⲟⲟⲗⲉ · ϩⲱⲥ ⲁⲩⲧⲱⲥ ⲡϣⲱⲥ ϣⲁϥⲣⲟⲩϣⲏ ⲛⲣⲟⲉⲓⲥ ⲉϥϩⲁⲣⲉϩ ⲉⲡⲉϥⲟⲟϩⲉ ⲛⲉⲥⲟⲟⲩ ·
ⲛⲧϩⲉ ⲙⲡⲡⲁⲧⲣⲓⲁⲣⲭⲏⲥ ⲓⲁⲕⲱⲃ ⲉϥϫⲱ ⲙⲙⲟⲥ ϫⲉⲉⲛⲉⲓⲣⲟⲕϩ ϩⲙⲡⲕⲁⲩⲙⲁ ⲙⲡⲉϩⲟⲟⲩ · ⲙⲛⲡϫⲁϥ ⲛⲧⲉⲩϣⲏ · ⲁⲩⲱ ⲡϩⲓⲛⲏⲃ ⲁϥⲥⲁϩⲱⲃ ⲉⲃⲟⲗ ⲛⲛⲁⲃⲁⲗ ·
ⲁϣ ⲧⲉ ⲧⲗⲟⲓϭⲉ ⲛⲛⲉⲓⲟⲩϣⲏ ⲛⲣⲟⲉⲓⲥ ⲛⲧⲉⲓⲙⲓⲛⲉ ·
ⲧⲁⲓ ⲉⲧⲟⲩⲛⲁⲧⲁϩⲟⲥ ⲉⲣⲁⲧⲥ ⲉⲩⲃⲏⲙⲁ ⲉϥϩⲁϩⲟⲧⲉ
ⲕⲁⲓ ⲅⲁⲣ ⲙⲛⲧϩⲉ ⲉⲧⲣⲉⲛⲙⲉⲧⲁⲛⲟⲉⲓ ϩⲙⲡⲙⲁ ⲉⲧⲙⲙⲁⲩ ·
ⲉⲧⲃⲉⲡⲁⲓ ⲣⲱ ⲁⲩⲧⲉϣⲧⲉⲛϭⲓⲛⲉⲓ ⲉⲃⲟⲗ ϩⲛⲥⲱⲙⲁ ⲉⲥϩⲏⲡ ⲉⲣⲟⲛ · ϫⲉⲕⲁⲥ ⲉⲛϣⲱⲡⲉ ⲉⲛϩⲁϩⲟⲧⲉ
ⲁⲛⲁⲩ ⲉⲡⲙⲁⲕⲁⲣⲓⲟⲥ ⲓⲁⲕⲱⲃ ϫⲉⲛⲧⲉⲣⲉϥⲕⲁ ⲟⲩⲱⲛⲉ ϩⲁϫⲱϥ ⲁϥⲛⲕⲟⲧⲕ ⲁϥⲛⲁⲩ ⲉⲩϭⲗⲟⲟϭⲉ ϩⲓϫⲙⲡⲕⲁϩ ⲉⲣⲉϫⲱⲥ ⲡⲏϩ ϣⲁϩⲣⲁⲓ ⲉⲧⲡⲉ ·
ⲁⲩⲱ ⲛⲁⲅⲅⲉⲗⲟⲥ ⲙⲛⲡⲛⲟⲩⲧⲉ ⲉⲩⲛⲁ ⲉϩⲣⲁⲓ ⲁⲩⲱ ⲉⲩⲛⲏⲩ ⲉⲡⲉⲥⲏⲧ ϩⲓⲱⲱⲥ ·
ⲉⲩϥⲓ ⲙⲉⲛ ⲛⲛⲉϣⲗⲏⲗ ⲉϩⲣⲁⲓ ⲛⲁϩⲣⲙⲡⲛⲟⲩⲧⲉ
ⲉϣϫⲉ ϣⲁⲣⲉⲟⲩⲣⲁϣⲉ ϣⲱⲡⲉ ⲛⲁⲩ ⲉⲩϣⲁⲛⲛⲁⲩ ⲉⲣⲟⲛ ⲉⲛⲙⲉⲧⲁⲛⲟⲉⲓ · ⲛⲧⲉⲓϩⲉ ⲟⲛ ϣⲁⲩⲙⲕⲁϩ ⲛϩⲏⲧ ⲉϫⲛⲧⲉⲛⲁⲙⲉⲗⲓⲁ ·
ⲛⲟⲩⲟⲉⲓϣ ⲅⲁⲣ ⲛⲓⲙ ϣⲁⲣⲉⲧⲉⲛⲥⲩⲛⲉⲓⲇⲏⲥⲓⲥ
ϩⲁⲙⲟⲓ ⲉⲛⲉⲩⲧⲁⲩϫⲡⲓⲉⲡⲉⲓⲣⲙⲙⲁⲟ ⲉⲧⲙⲙⲁⲩ ⲛⲥⲉⲧⲙⲣⲱⲕϩ
ⲉⲕϣⲁⲛϫⲟⲟⲥ ⲅⲁⲣ ⲉⲕϣⲗⲏⲗ ϫⲉϩⲁⲣⲉϩ ⲉⲣⲟⲓ ⲡϫⲟⲉⲓⲥ ⲛⲧϩⲉ ⲛⲟⲩⲕⲁⲕⲉ ⲛⲃⲁⲗ · ϥⲛⲁϫⲟⲟⲥ ⲛⲁⲕ
ⲧⲉⲛⲟⲩ ϭⲉ ⲱ ⲡⲙⲉⲣⲓⲧ ⲁⲕⲧⲁⲗⲉ ⲧⲟⲟⲧⲕ ⲉϫⲙⲡϩⲃⲃⲉ ⲙⲡⲣⲕⲧⲟⲕ ⲉⲡⲁϩⲟⲩ ⲙⲡⲣϣⲱⲡⲉ ⲛⲧϩⲉ ⲛⲟⲩⲥⲧⲏⲗⲏ
ⲙⲡⲣⲧⲣⲉⲟⲩϭⲱⲛⲧ ⲣϫⲟⲉⲓⲥ ⲉϫⲱⲕ ⲙⲛⲟⲩⲗⲩⲡⲏ ·
ⲁⲩⲱ ⲛⲧⲉⲛⲉⲕϣⲁϫⲉ ϣⲱⲡⲉ ⲕⲁⲧⲁⲡⲛⲟⲙⲟⲥ ⲙⲡⲛⲟⲩⲧⲉ ·
ⲕⲁⲡⲛⲟⲙⲟⲑⲉⲧⲏⲥ ⲛⲟⲩⲟⲉⲓϣ ⲛⲓⲙ ⲙⲡⲉⲙⲧⲟ
ⲙⲁⲣⲉϥⲧⲣⲩⲫⲁ ϩⲛϩⲉⲛϭⲓⲛⲟⲩⲟⲟⲙ · ⲛⲧⲟⲕ ϩⲱⲱⲕ
ⲁⲗⲗⲁ ϫⲉⲕⲁⲥ ⲉⲕⲛⲁⲉⲕⲣⲁⲧⲉⲩⲉ ⲙⲙⲟⲕ ⲉⲧⲟⲣⲅⲏ
ϭⲱϣⲧ ⲙⲡⲣⲧⲣⲉⲧⲉⲕⲥⲩⲛⲏⲇⲏⲥⲓⲥ ⲕⲁⲧⲁⲕⲣⲓⲛⲉ ⲙⲙⲟⲕ ϩⲁⲧϩⲏ ⲛⲧⲉⲕⲣⲓⲥⲓⲥ ·
ⲁⲣⲓⲡⲙⲉⲉⲩⲉ ϫⲉϩⲁⲡⲥ ⲡⲉ ⲉⲧⲣⲉⲩϭⲱⲗⲡ ⲉⲃⲟⲗ ⲛⲛⲉⲛϩⲃⲏⲩⲉ ⲧⲏⲣⲟⲩ ·
ⲙⲉⲛ ⲟⲩⲱϣ ⲉⲧⲣⲉⲟⲩⲣⲱⲙⲉ ⲛⲟⲩⲱⲧ ⲛⲁⲩ ⲉⲣⲟⲛ ϩⲙⲡⲉⲓⲙⲁ
ϣⲁⲣⲉⲡⲇⲓⲕⲁⲓⲟⲥ ⲇⲉ ϫⲱ ⲛⲟⲩⲡⲓⲥⲧⲓⲥ ⲉⲥⲟⲩⲟⲛϩ ⲉⲃⲟⲗ ·
ⲁⲣⲓⲡⲙⲉⲉⲩⲉ ⲛⲟⲩⲟⲉⲓϣ ⲛⲓⲙ ⲛⲧϩⲟⲙⲟⲗⲟⲅⲓⲁ ⲙⲡⲉⲭⲣⲓⲥⲧⲟⲥ ⲉⲧⲛⲁⲛⲟⲩⲥ ⲉⲅϫⲓ ⲉϩⲟⲩⲛ ⲉⲡⲉⲕϩⲏⲧ ⲙⲡⲣⲡⲙⲉⲉⲩⲉ ⲙⲡϩⲁⲉ ⲛϩⲟⲟⲩ · ⲛⲅⲁⲥⲫⲁⲗⲓⲍⲉ ⲙⲙⲟⲕ ⲛⲥⲁ ⲛⲓⲙ · ⲙⲁⲗⲓⲥⲧⲁ ⲡⲉⲕⲗⲁⲥ ·
ⲡⲉϫⲁϥ
ⲕⲁⲗⲱⲥ ⲟⲩⲛ ⲁⲡⲁⲩⲗⲟⲥ ϫⲟⲟⲥ ϫⲉϩⲉⲛⲣⲱⲙⲉ ⲉⲣⲉⲡⲉⲩϩⲏⲧ ⲧⲁⲕⲏⲩⲧ · ϣⲁⲣⲉⲛⲉⲓϣⲁϫⲉ ⲉⲧϩⲟⲟⲩ ⲧⲁⲕⲉⲛⲉⲓϩⲏⲧ ⲉⲧⲛⲁⲛⲟⲩⲟⲩ ·
ϣⲓⲛⲉ ⲛⲥⲁⲡⲁⲩⲗⲟⲥ ⲛⲧϩⲉ ⲛⲧⲙⲁⲕⲁⲣⲓⲁ
ⲙⲁⲣⲉⲛⲉⲕⲃⲁⲗ ϣⲱⲡⲉ ⲉⲩϭⲱϣⲧ ⲉⲡⲉⲥⲏⲧ ⲙⲁⲣⲉⲡⲉⲕϩⲏⲧ ϩⲱⲱϥ ϣⲱⲡⲉ ϩⲙⲡϫⲓⲥⲉ ⲛⲙⲡⲏⲩⲉ ·
ⲕⲣⲭⲣⲉⲓⲁ ⲛⲟⲩⲛⲟϭ ⲛⲛⲩⲯⲓⲥ · ⲡⲉⲕⲁⲛⲧⲓⲕⲟⲥ ⲅⲁⲣ ⲁϩⲉⲉⲣⲁⲧϥ ⲉⲣⲟⲕ ⲉϥⲛⲏⲫⲉ
ⲁϥⲛⲟϫϥ ⲉⲃⲟⲗ ϩⲙⲡⲡⲁⲣⲁⲇⲓⲥⲟⲥ ⲉⲧϩⲓϫⲙⲡⲕⲁϩ · ⲉϥⲛⲁⲩ ⲉⲣⲟⲕ ⲧⲉⲛⲟⲩ ⲉⲕⲃⲏⲕ ⲉϩⲣⲁⲓ ⲉⲧⲡⲉ ϥⲛⲁⲟⲃϣϥ ⲁⲛ ·
ⲥⲱⲧⲙ ⲥⲁⲡⲉⲧϫⲱ ⲙⲙⲟⲥ ϫⲉϯⲟⲩⲉϣⲧⲏⲩⲧⲛ ⲉⲧⲣⲉⲧⲉⲧⲛϣⲱⲡⲉ ⲛⲁⲧⲣⲟⲟⲩϣ ·
ⲙⲡⲣⲧⲣⲉⲗⲁⲁⲩ ⲛⲣⲟⲟⲩϣ ϣⲱⲡⲉ ⲛⲁⲕ ⲉⲡⲧⲏⲣϥ · ⲛⲥⲁⲡⲣⲟⲟⲩϣ ⲛⲧⲙⲛⲧⲣⲣⲟ ⲛⲙⲡⲏⲩⲉ ⲙⲁⲩⲁⲁϥ ·
ⲉϣϫⲉ ⲕⲉⲡⲏⲑⲩⲙⲉⲓ ⲉⲃⲱⲕ ⲉϩⲣⲁⲓ ⲉⲧⲡⲉ ⲙⲛⲡⲥⲱⲙⲁ ⲡⲉ ⲉⲃⲟⲗ ϩⲙⲡⲕⲁϩ ⲇⲁⲙⲁⲍⲉ ⲛⲧⲥⲁⲣⲝ ϩⲓⲧⲛⲧⲛⲏⲥⲧⲉⲓⲁ · ⲛⲅⲧⲣⲉⲥⲁⲥⲱⲟⲩ ⲧⲁⲣⲉⲥϩⲱⲗ ⲉⲡϫⲓⲥⲉ ϩⲛⲟⲩⲙⲟⲧⲛⲉⲥ ·
ϥⲓⲛⲉⲕⲃⲁⲗ ⲉϩⲣⲁⲓ ⲉⲧⲡⲉ ⲡⲛⲉⲩⲙⲁ ⲉⲧϥⲛϩⲏⲧϥ ⲛϭⲓⲡⲉⲧⲕⲙⲉ ⲙⲙⲟϥ · ⲛⲅϫⲣⲟ ⲉⲙⲡⲁⲑⲟⲥ ϩⲓⲧⲙⲡⲙⲉ ⲉⲧⲟⲩⲁⲁⲃ ·
ⲡⲉϣⲗⲏⲗ ⲙⲛⲧⲡⲓⲥⲧⲓⲥ ⲛⲁⲃⲟⲏⲑⲉⲓ ⲉⲣⲟⲕ · ⲧⲉⲅⲣⲁⲫⲏ ⲉⲧⲟⲩⲁⲁⲃ ϯⲥⲃⲱ ⲛⲁⲕ · ⲟⲩⲛⲧⲁⲕ ⲙⲙⲁⲩ ϫⲓⲛⲙⲡⲉⲓⲙⲁ ⲙⲡⲁⲣⲏⲃ ⲛⲙⲙⲁⲛ ⲙⲧⲟⲛ ⲉⲧϩⲛⲙⲡⲏⲩⲉ ·
ⲕⲟⲩⲏϩ ⲁⲛ ⲙⲛⲟⲩⲥϩⲓⲙⲉ ⲛⲣⲉϥϯϩⲉ ⲕϥⲓⲣⲟⲟⲩϣ ⲁⲛ ϩⲁϣⲏⲣⲉ · ⲁⲕⲣⲃⲟⲗ ⲉⲡⲣⲟⲟⲩϣ ⲛⲧⲙⲛⲧⲣⲉϥⲥⲁⲛϣϣⲏⲣⲉ ·
ⲟⲩⲁϩⲕ ⲛⲥⲁⲡⲉⲕϫⲟⲉⲓⲥ ⲡⲁⲓ ⲉⲧϫⲓⲙⲟⲉⲓⲧ ϩⲏⲧⲕ ⲉϩⲟⲩⲛ ⲉⲧⲙⲛⲧⲣⲣⲟ ⲛⲙⲡⲏⲩⲉ ·
ⲟⲩⲁϩⲕ ⲛⲥⲁⲡⲉⲧϫⲱ ⲙⲙⲟⲥ ⲛⲁⲕ ϫⲉⲉⲧⲉⲧⲛϣⲁⲛⲙⲟⲟϣⲉ ⲉϩⲟⲩⲛ ⲉⲣⲟⲓ ϩⲛⲟⲩⲥⲟⲟⲩⲧⲛ · ⲁⲛⲟⲕ ϩⲱ ϯⲛⲁⲙⲟⲟϣⲉ ⲉϩⲟⲩⲛ ⲉⲣⲱⲧⲛ ϩⲛⲟⲩⲥⲟⲟⲩⲧⲛ ·
ⲕⲟⲩⲱϣ ⲉⲧⲛⲧⲱⲛⲅ ⲉⲡⲉⲭⲣⲓⲥⲧⲟⲥ ⲟⲩⲁϩⲕ ⲛⲥⲁⲛⲉϥⲧⲁϭⲥⲉ ·
ⲥϭⲏⲩ ⲛϭⲓⲧⲡⲩⲗⲏ ⲁⲩⲱ ⲥϩⲉϫϩⲱϫ · ⲛⲇⲓⲕⲁⲓⲟⲥ ⲛⲉⲧⲛⲏⲩ ⲉϩⲟⲩⲛ ⲛϩⲏⲧⲥ ·
ⲥⲱⲧⲙ ⲉⲡⲙⲁⲕⲁⲣⲓⲟⲥ
ⲓⲱϩⲁⲛⲛⲏⲥ ⲉϥⲟⲩⲏϩ ϩⲛⲧⲉⲣⲏⲙⲟⲥ ⲙⲡϥϫⲡⲟ ⲛⲁϥ ⲛⲟⲩⲙⲁ ⲛⲉⲗⲟⲟⲗⲉ ϫⲉⲕⲁⲥ ⲉⲛⲉϥⲁⲁϥ ⲛⲭⲉⲣⲥⲟⲥ ⲙⲙⲓⲛⲙⲙⲟϥ ·
ⲛⲧⲟⲕ ϩⲱⲱⲕ ⲙⲁⲣⲉⲛⲁⲓ ϣⲱⲡⲉ ⲛⲁⲕ ⲉⲩⲥⲃⲧⲱⲧ ⲉⲩⲥⲃⲱ ·
ⲁⲕⲥⲱⲧⲡ ⲛⲁⲕ ⲛⲟⲩⲡⲟⲗⲩⲧⲧⲓⲁ ⲉⲥⲏⲡ ⲉⲧⲡⲉ ·
ⲁⲅⲱⲛⲓⲍⲉ ⲙⲡⲁⲅⲱⲛ ⲉⲧⲛⲁⲛⲟⲩϥ ⲛⲧⲉⲧⲡⲓⲥⲧⲓⲥ · ⲉⲕϭⲱϣⲧ ⲉⲃⲟⲗ ϩⲏⲧϥ ⲙⲡⲉⲕⲗⲟⲙ ⲛⲧⲇⲓⲕⲁⲓⲟⲥⲩⲛⲏ ·
ⲙⲁⲣⲉⲧⲉⲕϭⲓⲛⲡⲱⲧ ϣⲱⲡⲉ ⲛⲁⲕ ⲉⲥⲟⲣϫ ·
ⲟⲩϩⲟⲧⲉ
ⲛⲅⲛⲁⲩ ⲁⲛ ⲉⲛϩⲓⲕⲱⲛ ⲛⲛⲉⲣⲣⲱⲟⲩ ϫⲉϩⲟⲓⲛⲉ ⲙⲉⲛ ⲛϩⲏⲧⲟⲩ ⲉϩⲉⲛⲛⲟϭ ⲛⲉ ⲉⲩⲕⲟⲥⲙⲉⲓ ⲕⲁⲗⲱⲥ ·
ⲛⲕⲟⲟⲩⲉ ⲇⲉ ⲁⲩⲕⲙⲟⲙ ϩⲓⲧⲙⲡⲉⲭⲣⲟⲛⲟⲥ ⲁⲩⲧⲁⲕⲟ ⲁⲩⲣⲧϩⲉ ⲛϩⲉⲛϩⲃⲏⲩⲉ ⲛⲥⲱⲃⲉ ·
ⲧⲁⲓ ⲧⲉ ⲧϩⲉ ⲉⲧⲉⲣⲉⲛⲉⲛϩⲃⲏⲩⲉ ⲧⲏⲣⲟⲩ ⲛⲁⲟⲩⲱⲛϩ ⲉⲃⲟⲗ ϩⲙⲡⲙⲁ ⲉⲧⲙⲙⲁⲩ · ⲛⲧϩⲉ ⲛϩⲉⲛϩⲓⲕⲱⲛ ·
ⲙⲁⲣⲛⲡⲱⲧ ⲉⲃⲟⲗ ϩⲏⲧϥ ⲙⲡϣⲓⲡⲉ ⲉⲧⲙⲙⲁⲩ ϣⲁⲉⲛⲉϩ ·
ⲕⲁⲓ ⲅⲁⲣ ϥⲣⲭⲣⲉⲓⲁ ⲁⲛ ⲛⲗⲁⲁⲩ ϩⲛⲛⲉⲧⲛⲟⲩⲕ
ⲡⲉϫⲁϥ ⲅⲁⲣ ϫⲉⲡⲉⲧⲛⲁϩⲩⲡⲟⲙⲓⲛⲉ ϣⲁⲃⲟⲗ ⲡⲁⲓ ⲡⲉⲧⲛⲁⲟⲩϫⲁⲓ ·
ⲁⲩⲱ ⲟⲛ ϫⲉⲁϥϩⲓⲥⲉ ϣⲁⲉⲛⲉϩ
ⲙⲁⲣⲛⲡⲱⲧ ⲕⲁⲗⲱⲥ ϫⲉⲕⲁⲥ ⲉⲛⲁⲧⲁϩⲟ ⲛⲧϩⲉ ⲉⲧⲥⲏϩ
ⲟⲩⲙⲛⲧⲁⲧϣⲧⲟⲣⲧⲣ : ⲟⲩⲣⲱϣⲉ ϩⲛⲛϭⲓⲛⲟⲩⲟⲟⲙ · ⲟⲩⲉⲅⲣⲁⲧⲓⲁ ⲉⲥϭⲙϭⲟⲙ · ⲟⲩⲙⲛⲧⲙⲁⲓϩⲓⲥⲉ · ⲟⲩⲥⲩⲛⲡⲁⲑⲓⲁ · ⲟⲩⲙⲛⲧⲙⲁⲓⲥⲟⲛ · ⲟⲩⲙⲛⲧⲕⲟⲓⲛⲱⲛⲓⲕⲟⲥ · ⲟⲩⲡⲓⲥⲧⲓⲥ ⲉⲥⲟⲩⲟϫ ·
ⲛⲁⲓ ⲙⲉⲛ ⲧⲏⲣⲟⲩ ϩⲱⲥ ⲉϩⲉⲛⲕⲟⲩⲓ ⲛⲉⲧⲛϫⲱ ⲙⲙⲟⲟⲩ ⲛⲧⲉⲓϩⲉ · ⲥⲉⲣⲭⲣⲉⲓⲁ ⲛⲟⲩⲛⲟϭ ⲛⲁⲅⲱⲛ ⲉⲕⲁⲧⲟⲣⲑⲟⲩ ⲙⲙⲟⲟⲩ ·
ⲡⲉϫⲁϥ ϫⲉⲧⲙⲛⲧⲣⲣⲟ ⲛⲙⲡⲏⲩⲉ ⲉⲥⲧⲛⲧⲱⲛ ⲉϩⲉⲛⲡⲁⲣⲑⲉⲛⲟⲥ ⲙⲡϥϫⲟⲟⲥ ϫⲉⲉⲥⲧⲛⲧⲱⲛ ⲉⲡⲣⲏ ⲙⲛⲡⲟⲟϩ ⲙⲛⲡⲉⲭⲟⲣⲟⲥ ⲉⲧⲛⲉⲥⲱϥ ⲛⲛⲥⲓⲟⲩ · ⲏ ⲉⲡⲛⲟⲩⲃ ⲉⲧⲛⲁⲧⲁⲕⲟ · ⲏ ⲟⲩⲥⲁ ⲉϣⲁϥϩⲱϭⲃ · ⲏ ⲛⲧⲟⲥ ⲧⲡⲉ ·
ⲁⲛⲁⲩ ⲉⲡⲁⲝⲓⲱⲙⲁ ⲙⲡⲧⲃⲃⲟ ϫⲉϥϩⲓⲧ ⲡⲉ ⲛⲛⲕⲁ ⲛⲓⲙ ·
ⲉⲧⲃⲉⲡⲁⲓ ⲡⲉⲧⲉϣϣⲉ ⲉⲣⲟⲛ ⲡⲉ ⲉⲧⲣⲉⲛϣⲗⲏⲗ · ϫⲉⲕⲁⲥ ⲛⲉⲧⲟⲩⲟϫ ⲙⲉⲛ ⲉⲧⲉⲙⲡⲁⲣⲑⲉⲛⲟⲥ ⲛⲉ ⲉⲩⲉⲙⲟⲩⲛ ⲉⲃⲟⲗ ϩⲙⲡⲉⲩϫⲁⲓ ·
ⲛⲉⲧϣⲱⲛⲉ ⲇⲉ ϩⲱⲟⲩ ⲉⲧⲉⲛⲉⲛⲧⲁⲩϩⲉ ⲉϩⲣⲁⲓ ⲉⲡⲛⲟⲃⲉ ⲛⲉ ⲉⲩⲉϫⲓ ⲛⲟⲩⲧⲁⲗϭⲟ ·
ϣϣⲉ ⲉⲣⲟⲛ ϩⲱⲱⲛ ⲉⲣⲓⲙⲉ ϩⲙⲡⲉⲓⲥⲙⲟⲧ ⲛⲧⲛⲉⲓⲱ ⲉⲃⲟⲗ ⲛⲛⲉⲛⲃⲁⲗ ⲉⲛⲧⲁⲩϭⲱϣⲧ ⲕⲁⲕⲱⲥ ·
ⲁⲕⲛⲁⲩ ⲉⲧⲉⲡⲗⲏⲅⲏ · ⲁⲩⲱ ⲁⲕⲥⲟⲩⲛ ⲡⲧⲁⲗϭⲟ ·
ⲁⲥⲫⲁⲗⲓⲍⲉ ⲛⲛϣⲟⲩϣⲧ ⲛⲧⲉⲕⲯⲩⲭⲏ · ⲟⲩⲙⲟⲛⲟⲛ ⲛⲉⲕⲙⲁⲁϫⲉ ⲁⲩⲱ ⲛⲉⲕⲃⲁⲗ · ⲙⲛⲧⲉⲕⲧⲁⲡⲣⲟ ·
ⲛⲁⲓ ⲅⲁⲣ ⲛⲉ ⲛϣⲟⲩϣⲧ ⲉⲧⲉϣⲁⲣⲉⲡⲡⲟⲛⲏⲣⲟⲥ ⲉⲓ ⲉϩⲟⲩⲛ ϩⲓⲧⲟⲟⲧⲟⲩ ⲛⲧϩⲉ ⲉⲧⲥⲏϩ · ϫⲉⲁⲡⲙⲟⲩ ⲉⲓ ⲉϩⲟⲩⲛ ϩⲛⲛⲉⲧⲛϣⲟⲩϣⲧ ·
ⲙⲁⲣⲉⲛⲉⲛⲧⲟⲗⲏ ⲛⲧⲙⲛⲧⲥⲩⲙⲛⲟⲥ ϣⲱⲡⲉ ϩⲓϫⲛⲛⲉⲕⲃⲁⲗ ⲙⲛⲛⲉⲕⲙⲁⲁϫⲉ ·
ⲙⲁⲣⲉϩⲉⲛⲯⲁⲗⲙⲟⲥ ϣⲱⲡⲉ ϩⲛⲧⲉⲕⲧⲁⲡⲣⲟ ⲙⲛⲧⲙⲉⲗⲉⲧⲁ ⲛⲛⲉⲅⲣⲁⲫⲏ ·
ⲡⲉⲧⲉϣϣⲉ ⲟⲩⲛ ⲉⲣⲟⲛ ⲡⲉ ⲉⲧⲣⲉⲛⲟⲩⲱⲛ ⲛⲛⲉⲛϣⲟⲩϣⲧ ⲙⲡⲛⲟⲩⲧⲉ ⲉⲧⲉⲛⲉⲛⲁⲓⲑⲏⲥⲓⲥ ⲛⲉ · ⲛⲧⲛϣⲧⲁⲙ ⲙⲙⲟⲟⲩ ⲉⲣⲙⲡϫⲁϫⲉ ·
ⲁⲗⲗⲁ ϯϩⲧⲏⲕ ϫⲉⲟⲩⲛⲧⲉⲧⲃⲛⲛⲉ ϩⲉⲛⲥⲟⲩⲣⲉ ⲙⲙⲁⲩ ⲉⲧⲉⲛⲉϫⲡⲓⲟ ⲛⲉ ⲉϣⲁⲩⲇⲓⲱⲕⲉ ⲛⲥⲁⲡⲛⲟⲃⲉ ·
ⲡⲉϫⲁϥ ⲅⲁⲣ ϫⲉⲛϣⲁϫⲉ ⲛⲛⲥⲟⲫⲟⲥ ⲉⲩⲟ ⲛⲧϩⲉ ⲛϩⲉⲛϫⲟⲟⲕⲉϥ ⲛⲉϩⲉ · ⲁⲩⲱ ⲛⲧϩⲉ ⲛϩⲉⲛⲉⲓϥⲧ ⲉⲩⲧⲣⲧⲱⲣ · ϫⲉⲕⲁⲥ ϩⲙⲡⲧⲣⲉⲛⲁⲓ ϭⲱ ⲉⲩⲧⲱⲃⲥ ⲙⲡⲉⲕϩⲏⲧ ⲉⲕⲉⲥⲁϩⲱⲕ ⲉⲃⲟⲗ ⲛⲛⲟⲃⲉ ⲛⲓⲙ ·
ⲁⲗⲗⲁ ⲡⲉϫⲁϥ ϫⲉⲁⲙⲁϩⲧⲉ ⲛⲛⲉⲥⲙⲁ ⲉⲧϫⲟⲥⲉ ϫⲉⲕⲁⲥ ⲉⲕⲉϣⲱⲡⲉ ϩⲓⲧⲡⲉ · ⲛⲅϭⲙϭⲟⲙ ⲉⲧⲱⲟⲩⲛ ϩⲁⲛⲡⲉⲓⲣⲁⲥⲙⲟⲥ ⲉⲧⲛⲏⲩ ⲉϩⲣⲁⲓ ⲉϫⲱⲕ ·
ⲕⲁⲧⲁⲕⲁⲓⲣⲟⲥ ⲱϣ ⲛⲟⲩⲟⲉⲓϣ ⲛⲓⲙ ϩⲛⲛⲉⲅⲣⲁⲫⲏ ⲉⲧⲟⲩⲁⲁⲃ ·
ⲛⲧϩⲉ ⲅⲁⲣ ⲙⲡⲏⲣⲡ ⲉⲩⲥⲱ ⲙⲙⲟϥ ⲉϣⲁϥϯϩⲣⲟⲕ ⲛⲧⲗⲩⲡⲉⲓ · ⲛϥⲡⲱⲱⲛⲉ ⲙⲡϩⲏⲧ ⲉⲩⲟⲩⲟⲩⲛⲟϥ · ⲧⲁⲓ ⲧⲉ ⲧϩⲉ ⲙⲡⲏⲣⲡ ⲙⲡⲛⲉⲩⲙⲁⲧⲓⲕⲟⲛ ⲉⲧⲉⲡⲱϣ ⲡⲉ ⲛⲛⲉⲅⲣⲁⲫⲏ · ⲉϣⲁⲩⲕⲧⲉⲧⲉⲯⲩⲭⲏ ⲉⲩⲣⲁϣⲉ ·
ⲙⲁⲣⲉⲡⲣ ⲙⲡⲛⲟⲩⲧⲉ ϣⲱⲡⲉ ϩⲙⲡⲉⲕϩⲏⲧ ⲛⲟⲩⲟⲉⲓϣ ⲛⲓⲙ · ⲉⲕϫⲱ ⲙⲙⲟⲥ ϩⲱⲱⲕ ⲙⲛⲇⲁⲩⲉⲓⲇ ϫⲉⲉⲛⲉⲓⲛⲁⲩ ⲉⲡϫⲟⲉⲓⲥ ⲙⲡⲁⲙⲧⲟ ⲉⲃⲟⲗ ⲛⲟⲩⲟⲉⲓϣ ⲛⲓⲙ ⲉϥϩⲓⲟⲩⲛⲁⲙ ⲙⲙⲟⲓ ϫⲉⲕⲁⲥ ⲉⲛⲁⲕⲓⲙ ·
ⲙⲁⲣⲉⲛⲉⲓϣⲁϫⲉ ϣⲱⲡⲉ ⲉⲩⲥⲏϩ ⲉϫⲛⲧⲉⲕϭⲓϫ · ⲁⲩⲱ ⲉⲩⲧⲁϫⲣⲏⲩ ⲙⲡⲉⲙⲧⲟ ⲉⲃⲟⲗ ⲛⲛⲉⲕⲃⲁⲗ ·
ⲉⲕϣⲁⲛϯⲉⲟⲟⲩ ⲙⲡⲛⲟⲩⲧⲉ ϩⲓⲧⲛⲛⲉϥⲉⲛⲧⲟⲗⲏ ϥⲛⲁϣⲱⲡⲉ ϩⲓⲟⲩⲛⲁⲙ ⲙⲙⲟⲕ
ⲉⲕϣⲁⲛϯⲥⲱϣ ⲇⲉ
ⲧⲁⲓ ⲅⲁⲣ ⲧⲉ ⲧϩⲉ ⲛⲧⲁⲧⲉⲕⲣⲁⲫⲏ ⲣⲙⲛⲧⲣⲉ ⲉⲧⲃⲉⲓⲟⲩⲇⲁⲥ ⲛⲧⲉⲣⲉϥϣⲱⲡⲉ ⲙⲡⲁⲣⲁⲃⲁⲧⲏⲥ ϫⲉⲙⲁⲣⲉⲡⲇⲓⲁⲃⲟⲗⲟⲥ ⲁϩⲉⲣⲁⲧϥ ϩⲓⲟⲩⲛⲁⲙ ⲙⲙⲟϥ ·
ϯⲉⲟⲟⲩ ⲙⲡⲛⲟⲩⲧⲉ ⲛⲁⲩ ⲛⲓⲙ ⲉⲕϫⲱ ⲙⲙⲟⲥ ϫⲉϯⲛⲁϫⲁⲥⲧⲕ ⲡⲁⲛⲟⲩⲧⲉ ⲡⲁⲣⲣⲟ ·
ⲉⲕⲉϯⲉⲟⲟⲩ ⲛⲁϥ ϩⲓⲧⲛⲛⲉϩⲃⲏⲩⲉ · ϩⲓⲧⲛ ⲛϣⲁϫⲉ ⲁⲛ ·
ⲧⲁⲓ ⲧⲉ ⲧϩⲉ ⲉⲧⲉⲣⲉⲇⲁⲩⲉⲓⲇ ϯⲉⲟⲟⲩ ⲛⲁϥ ⲉϥϫⲱ ⲙⲙⲟⲥ ϫⲉϯⲛⲁⲥⲙⲟⲩ ⲉⲣⲟⲕ ϣⲁⲉⲛⲉϩ · ⲁⲩⲱ ϣⲁⲉⲛⲉϩ ⲛⲉⲛⲉϩ · ⲛⲟⲩϩⲟⲟⲩ ⲛⲟⲩⲱⲧ ⲁⲛ ⲟⲩⲇⲉ ⲟⲩⲉⲃⲟⲧ · ⲟⲩⲇⲉ ⲟⲩⲣⲟⲙⲡⲉ · ⲁⲗⲗⲁ ⲙⲡⲉϥⲟⲩⲟⲉⲓϣ ⲧⲏⲣϥ ·
ϥⲥⲟⲟⲩⲛ ⲅⲁⲣ ϫⲉⲉⲣϣⲁⲛⲡⲣⲱⲙⲉ ϫⲱⲕ ⲉⲃⲟⲗ · ⲧⲟⲧⲉ ϣⲁϥⲁⲣⲭⲉⲓ ⲉⲧⲁⲣⲉⲧⲏ ·
ⲁⲗⲗⲁ ⲡⲟⲗⲗⲁⲕⲓⲥ ⲕⲛⲁϫⲟⲟⲥ ϫⲉⲟⲩⲁϣ ⲙⲙⲓⲛⲉ ⲡⲉ ⲡϩⲏⲧ ⲉⲧⲛⲁϣϭⲙϭⲟⲙ ⲉϯⲉⲟⲟⲩ ⲙⲡⲛⲟⲩⲧⲉ ⲛⲟⲩⲟⲉⲓϣ ⲛⲓⲙ ·
ⲁⲩⲱ ⲟⲛ ⲛⲧϩⲉ ⲛⲇⲁⲩⲉⲓⲇ ⲉϥϫⲱ ⲙⲙⲟⲥ ϫⲉⲧⲃⲃⲟⲓ ⲡϫⲟⲉⲓⲥ ⲉⲛⲁⲡⲉⲧϩⲏⲡ ·
ⲟⲩϩⲏⲧ ⲛⲧⲉⲓⲙⲓⲛⲉ ⲡⲉⲛⲧⲁϥⲟⲩⲉϩⲥⲁϩⲛⲉ ⲉⲧⲣⲉⲛϫⲡⲟϥ ⲛⲁⲛⲟⲩ ⲛϭⲓⲡⲥⲱⲧⲏⲣ ⲉϥϫⲱ ⲙⲙⲟⲥ ϫⲉⲛⲁⲓⲁⲧⲟⲩ ⲛⲛⲉⲧⲟⲩⲁⲁⲃ ϩⲙⲡⲉⲩϩⲏⲧ ϫⲉⲛⲧⲟⲟⲩ ⲛⲉⲧⲛⲁⲛⲁⲩ ⲉⲡⲛⲟⲩⲧⲉ ·
ⲧⲁⲓ ⲧⲉ ⲧϩⲉ ⲙⲡⲣⲱⲙⲉ ⲉⲧⲉⲛϥⲣⲛⲟⲃⲉ ⲁⲛ ⲉⲡⲛⲟⲩⲧⲉ
ⲁⲗⲗⲁ ϥⲛⲁϫⲟⲟⲥ ϩⲱⲱϥ ⲙⲛⲡⲁⲩⲗⲟⲥ ϫⲉⲛⲓⲙ ⲡⲉⲧⲛⲁϣⲡⲟⲣϫⲛ ⲉⲧⲁⲅⲁⲡⲏ ⲙⲡⲛⲟⲩⲧⲉ ⲙⲛⲛⲉⲧⲛⲏⲩ
ⲙⲡⲛⲁⲩ ⲉⲧⲛⲛⲁⲁϩⲉⲣⲁⲧⲛ ϩⲓⲡⲃⲏⲙⲁ ⲉⲧⲟⲩⲁⲁⲃ ⲉⲧⲣⲉⲛⲁⲡⲟⲗⲟⲅⲓⲍⲉ ϩⲁⲛⲉⲛⲧⲁⲛⲁⲁⲩ ⲧⲏⲣⲟⲩ ϩⲙⲡⲙⲁ
ⲛⲧⲉⲛⲉⲛϩⲃⲏⲩⲉ ⲧⲏⲣⲟⲩ ⲉⲛⲧⲁⲛⲁⲁⲩ ⲟⲩⲱⲛϩ ⲉⲃⲟⲗ ⲛⲉⲧⲟⲩⲟⲛϩ ⲉⲃⲟⲗ ⲙⲛⲛⲉⲧϩⲏⲡ · ⲛⲁⲧⲉⲩϣⲏ · ⲁⲩⲱ ⲛⲁⲡⲉϩⲟⲟⲩ · ⲛⲉⲛⲧⲁⲛⲁⲁⲩ ϩⲛⲟⲩⲙⲛⲧⲁⲧϯϩⲧⲏϥ ⲙⲛⲟⲩⲣⲡⲱⲃϣ ·
ⲛⲉⲛⲧⲁⲛⲁⲁⲩ ϩⲛⲙⲙⲉⲗⲟⲥ ⲙⲡⲥⲱⲙⲁ · ⲙⲛⲛⲉⲛⲧⲁⲛϫⲟⲕⲟⲩ ⲉⲃⲟⲗ ϩⲛⲛϭⲓⲛⲕⲓⲙ ⲙⲡⲉⲛϩⲏⲧ ·
ⲙⲡⲛⲁⲩ ⲉⲧⲛⲛⲁⲉⲓⲙⲉ ϩⲓⲧⲛⲧⲡⲓⲣⲁ ⲙⲛⲡϩⲱⲃ ϫⲉⲛⲉⲧⲛⲉⲓⲣⲉ ⲙⲙⲟⲟⲩ ϩⲙⲡϩⲱⲡ ⲥⲉⲛⲁϭⲟⲗⲡⲟⲩ ⲉⲃⲟⲗ ϩⲙⲡⲉⲟⲩⲟⲉⲓϣ ⲉⲧⲙⲙⲁⲩ ·
ⲁⲣⲓⲡⲙⲉⲉⲩⲉ ϫⲉϩⲁⲡⲥ ⲡⲉ ⲉⲧⲣⲉⲛⲡⲱⲱⲛⲉ ⲉⲃⲟⲗ ϩⲙⲡⲉⲓⲙⲁ · ⲛⲧⲛⲃⲱⲕ ⲉⲣⲁⲧϥ ⲙⲡⲉⲕⲣⲓⲧⲏⲥ ⲉⲧⲉⲙⲉⲩⲉϣⲣϩⲁⲗ ⲙⲙⲟϥ ·
ⲡⲁⲓ ⲉⲧⲛⲁϭⲱⲗⲡ ⲉⲃⲟⲗ ⲛⲛⲉⲧϩⲏⲡ ϩⲙⲡⲕⲁⲕⲉ · ⲁⲩⲱ ⲛⲉϥⲟⲩⲱⲛϩ ⲉⲃⲟⲗ ⲛⲛϣⲟϫⲛⲉ ⲛⲛϩⲏⲧ · ⲛϥⲇⲟⲕⲓⲙⲁⲍⲉ ⲛⲛⲉⲛϩⲃⲏⲩⲉ ⲙⲛⲛⲉⲛⲙⲉⲉⲩⲉ ⲙⲛⲛⲉⲛϣⲁϫⲉ ·
ⲙⲡⲛⲁⲩ ⲉⲧⲛⲛⲁϫⲓ ⲛϩⲉⲛⲛⲟϭ ⲛⲧⲓⲙⲱⲣⲓⲁ ϩⲁⲛⲛⲟⲃⲉ ⲉⲛⲧⲁⲛⲁⲁⲩ · ⲉⲧⲛⲙⲉⲉⲩⲉ ⲉⲣⲟⲟⲩ ϫⲉϩⲉⲛⲕⲟⲩⲓ ⲛⲉ ·
ⲁⲣⲓⲡⲙⲉⲉⲩⲉ ⲛⲛⲁⲩ ⲛⲓⲙ ⲁⲩⲱ ⲙⲡⲣⲣⲡⲱⲃϣ ⲙⲡϣⲁϩ ⲛⲓⲙ ⲛⲧⲕⲉϩⲉⲛⲛⲁ ⲉⲧⲉⲙⲉⲥϫⲛⲁ ·
ⲕⲁⲡⲉⲕⲣⲓⲧⲏⲥ ⲛⲟⲩⲟⲉⲓϣ ⲙⲡⲉⲙⲧⲟ ⲉⲃⲟⲗ ⲛⲛⲉⲕⲃⲁⲗ ⲡⲁⲓ ⲉⲧⲛⲏⲩ ⲉⲕⲣⲓⲛⲉ ⲛⲛⲉⲧⲟⲛϩ ⲙⲛⲛⲉⲧⲙⲟⲟⲩⲧ ·
ⲙⲉⲉⲩⲉ ⲉⲃⲟⲗ ⲉⲛϣⲟ ⲛϣⲟ ⲙⲛⲛⲉⲧⲃⲁ ⲛⲧⲃⲁ ⲛⲁⲅⲅⲉⲗⲟⲥ ⲉⲧⲁϩⲉⲣⲁⲧⲟⲩ ⲉⲡⲉⲕⲣⲓⲧⲏⲥ ⲙⲡⲉⲟⲩⲟⲉⲓϣ ⲉⲧⲙⲙⲁⲩ ·
ⲙⲁⲣⲉⲛⲉⲕⲙⲁⲁϫⲉ ϣⲣⲡⲥⲱⲧⲙ ⲉⲡⲉϩⲣⲟⲟⲩ ⲛⲛⲥⲁⲗⲡⲓⲅⲝ · ⲙⲛⲧⲉⲥⲙⲏ ⲉⲧϩⲁϩⲟⲧⲉ ⲙⲡⲣⲉϥϯ ϩⲁⲡ ⲉⲧⲙⲙⲁⲩ ·
ⲙⲁⲣⲉⲛⲉⲕⲃⲁⲗ ϣⲣⲡⲑⲉⲱⲣⲉⲓ ⲛⲛⲉⲧⲧⲏϣ ⲉϣⲱⲡⲉ ·
ϩⲟⲓⲛⲉ ⲙⲉⲛ ⲉⲩⲛⲟⲩϫⲉ ⲙⲙⲟⲟⲩ ⲉⲃⲟⲗ · ⲉⲡⲕⲁⲕⲉ ⲉⲧϩⲓⲃⲟⲗ ·
ϩⲉⲛⲕⲟⲟⲩⲉ ⲇⲉ ⲙⲛⲛⲥⲁⲡⲁⲅⲱⲛ ⲙⲛⲡϩⲓⲥⲉ ⲛⲧⲡⲁⲣⲑⲉⲛⲓⲁ · ⲁⲩϣⲧⲁⲙ ⲉⲣⲱⲟⲩ ⲙⲡⲣⲟ ⲙⲡⲙⲁ ⲛϣⲉⲗⲉⲉⲧ ⲉⲧϩⲛⲙⲡⲏⲩⲉ ·
ⲑⲉⲱⲣⲉⲓ ⲛϩⲟⲓⲛⲉ ⲉⲩⲙⲟⲩⲣ ⲙⲙⲟⲟⲩ ⲛⲧϩⲉ ⲛϩⲉⲛⲉⲛⲧⲏϭ ⲉⲩⲛⲟⲩϫⲉ ⲙⲙⲟⲟⲩ ⲉⲧⲉϩⲣⲱ
ⲟⲩⲁ ⲙⲉⲛ ⲉⲩϭⲁⲉⲓⲟ ⲙⲙⲟϥ · ⲉⲧⲃⲉϫⲉⲁϥⲥⲱⲃⲉ ⲕⲁⲕⲱⲥ · ⲡⲁⲣⲁⲡⲉⲩⲟⲩⲟⲉⲓϣ ·
ⲕⲉⲟⲩⲁ ϫⲉⲁϥⲥⲕⲁⲛⲇⲁⲗⲓⲍⲉ
ⲕⲉⲟⲩⲁ ⲉⲩϩⲟⲣⲓⲍⲉ ⲛϩⲉⲛⲧⲓⲙⲱⲣⲓⲁ ⲉϫⲱϥ ⲉⲧⲃⲉϩⲉⲛϣⲁϫⲉ ⲛⲁⲣⲅⲟⲛ ⲉⲁϥϫⲟⲟⲩ ·
ⲕⲉⲟⲩⲁ ⲉⲩⲕⲁⲧⲁⲕⲣⲓⲛⲉ ⲙⲙⲟϥ ⲉⲧⲃⲉⲧⲉϥⲅⲛⲱⲙⲏ ⲉⲧϩⲟⲟⲩ ·
ⲕⲉⲧϣⲧⲁⲙ ⲉⲣⲱϥ ⲙⲡⲣⲟ ⲛⲧⲙⲛⲧⲣⲣⲟ · ⲉⲧⲃⲉϩⲉⲛϣⲱⲥⲉ ⲁϥϫⲟⲟⲩ ·
ⲕⲉⲟⲩⲁ ⲉⲁⲩⲧⲁⲁϥ ⲉϩⲣⲁⲓ ⲉⲩⲛⲟϭⲛⲉϭ ⲙⲛⲟⲩϣⲓⲡⲉ ϣⲁⲉⲛⲉϩ ·
ϩⲉⲛⲕⲟⲟⲩⲉ ⲉⲁⲩϩⲟⲩⲣⲱⲟⲩ ⲉⲡⲧⲏⲣϥ ⲛⲧⲉⲕⲛⲱⲥⲓⲥ ⲙⲡⲛⲟⲩⲧⲉ · ⲁⲩⲥⲱⲧⲙ ϫⲉϯⲥⲟⲟⲩⲛ ⲙⲙⲱⲧⲛ ⲁⲛ ϫⲉⲛⲧⲉⲧⲛ ϩⲉⲛⲉⲃⲟⲗⲧⲱⲛ ·
ⲉⲧⲃⲉ ϫⲉⲁⲩⲣⲟⲩϩⲱⲃ
ⲙⲁⲣⲛⲉⲡⲓⲕⲁⲗⲉⲓ ⲛⲙⲙⲛⲧϣⲁⲛⲁϩⲧⲏϥ ⲙⲡϫⲟⲉⲓⲥ · ⲉⲛϩⲟⲥⲟⲛ ⲉⲛϩⲙⲡⲉⲓⲙⲁ ⲛϣⲱⲡⲉ ·
ⲡⲉϫⲁϥ ⲅⲁⲣ ϫⲉⲛⲓⲙ ⲡⲉⲧⲛⲁϣⲟⲩⲱⲛϩ ⲛⲁⲕ ⲉⲃⲟⲗ ϩⲛⲁⲙⲛⲧⲉ ·
ⲙⲁⲣⲛⲉⲓⲙⲉ ⲉⲡⲁⲓ ⲱ ⲛⲁⲙⲉⲣⲁⲧⲉ ϫⲉⲙⲙⲉⲗⲟⲥ ⲧⲏⲣⲟⲩ ⲛⲧⲉⲫⲩⲥⲓⲥ ⲙⲡⲉⲛⲥⲱⲙⲁ ⲁⲡⲛⲟⲩⲧⲉ ⲧⲁⲁⲩ ⲛⲁⲛⲟⲩ ⲉⲩⲕⲏⲃ ·
ⲕⲁⲓ ⲅⲁⲣ ⲁϥⲭⲁⲣⲓⲍⲉ ⲛⲁⲛⲟⲩ ⲛⲥⲛⲁⲩ ⲛⲃⲁⲗ · ⲥⲛⲁⲩ ⲙⲙⲁⲁϫⲉ · ϭⲓϫ ⲥⲛⲧⲉ · ⲟⲩⲉⲣⲏⲧⲉ ⲥⲛⲧⲉ ·
ⲉⲥϣⲁⲛϣⲱⲡⲉ ⲇⲉ ⲉⲧⲣⲉⲟⲩⲁ ⲛⲛⲁⲓ ϣⲱϭⲉ ϩⲓⲧⲛⲟⲩϣⲱⲛⲉ ϣⲁⲛⲡⲁⲣⲁⲙⲩⲑⲓⲍⲉ ⲛⲧⲉⲛⲭⲣⲉⲓⲁ ϩⲓⲧⲙⲡⲕⲉⲟⲩⲁ ·
ⲟⲩⲯⲩⲭⲏ ⲇⲉ ⲛⲟⲩⲱⲧ ⲧⲉ ⲛⲧⲁϥⲧⲁⲁⲥ ⲛⲁⲛⲟⲩ ⲉⲛϣⲁⲛⲧⲁⲕⲟⲥ ⲇⲉ ϩⲓⲧⲛⲧⲁⲙⲉⲗⲓⲁ ⲉⲛⲁⲱⲛϩ ⲛⲁϣ ⲛϩⲉ ·
ⲙⲁⲣⲛϥⲓⲡⲣⲟⲟⲩϣ ϭⲉ ⲛⲧⲁⲓ · ⲛⲧⲛⲧⲙⲕⲁϭⲉⲗⲁⲁⲩ ⲛⲧⲡⲉ ⲙⲡⲉⲥⲟⲩϫⲁⲓ ⲉⲃⲟⲗ ϫⲉⲧⲁⲓ ⲧⲉⲧⲟⲩⲛⲁⲧⲁϩⲟⲥ ⲉⲣⲁⲧⲥ ⲉⲕⲣⲓⲛⲉ ⲙⲙⲟⲥ ⲁⲩⲱ ⲉⲧⲣⲉⲥⲁⲡⲟⲗⲟⲅⲓⲍⲉ ϩⲓⲡⲃⲏⲙⲁ ⲉⲧⲙⲙⲁⲩ ·
ⲉⲕϣⲁⲛϫⲟⲟⲥ ⲇⲉ ⲙⲡⲉⲟⲩⲟⲉⲓϣ ⲉⲧⲙⲙⲁⲩ ⲛⲁϩⲣⲙⲡⲣⲉϥϯϩⲁⲡ ϫⲉⲛⲉⲭⲣⲏⲙⲁ ⲛⲉ ⲛⲧⲁⲩⲁⲡⲁⲧⲁ ⲙⲙⲟⲓ ·
ϥⲛⲁⲟⲩⲱϣⲃ ⲛⲁⲕ ⲛϭⲓⲡⲇⲓⲕⲁⲥⲧⲏⲥ ϫⲉⲉⲓⲉ ⲙⲡⲕⲥⲱⲧⲙ ⲉⲣⲟⲓ ⲉⲓⲱϣ ⲉⲃⲟⲗ ⲉⲣⲟⲕ · ϫⲉⲉⲣⲉⲡⲣⲱⲙⲉ ⲛⲁϯϩⲏⲩ ⲛⲟⲩ ⲉϥϣⲁⲛϯϩⲏⲩ ⲙⲡⲕⲟⲥⲙⲟⲥ ⲧⲏⲣϥ ⲛϥϯⲟⲥⲉ ⲛⲧⲉϥⲯⲩⲭⲏ ·
ⲏ ⲟⲩ ⲡⲉⲧⲉⲣⲉⲡⲣⲱⲙⲉ ⲛⲁⲧⲁⲁϥ ⲛϣⲃⲉⲓⲱ ⲛⲧⲉϥⲯⲩⲭⲏ ·
ϥⲛⲁϫⲟⲟⲥ ϫⲉⲛⲁⲕ ⲟⲛ ϫⲉⲙⲡⲉⲩϩⲁ ϯϩⲏⲩ ⲛⲗⲁⲁⲩ ⲛⲧⲉⲣⲉⲥϫⲟⲟⲥ ϫⲉⲡϩⲟϥ ⲡⲉ ⲛⲧⲁϥⲣϩⲁⲗ ⲙⲙⲟⲓ :
ⲧⲉⲛⲟⲩ ϭⲉ ⲛⲉⲥⲛⲏⲩ ⲉⲁⲛⲕⲁⲛⲁⲓ ϩⲙⲡⲉⲛϩⲏⲧ ·
ⲁⲙⲏⲉⲓⲛ ⲛⲧⲛⲧⲟⲩⲛⲟⲥ ⲉϩⲣⲁⲓ ⲙⲡⲉⲛⲟⲩⲣⲟⲧ ⲙⲙⲓⲛⲙⲙⲟⲛ ·
ⲁⲙⲏⲉⲓⲛ ⲛⲧⲛϯⲉⲟⲟⲩ ⲙⲡⲛⲟⲩⲧⲉ ⲙⲡⲁⲧⲉⲡⲕⲁⲕⲉ ϣⲱⲡⲉ · ⲉⲙⲡⲁⲧⲉϥⲉⲓ ⲉϫⲱⲛ ⲛϭⲓⲡⲉϩⲟⲟⲩ ⲉⲧⲙⲙⲁⲩ ⲡⲛⲟϭ ⲉⲧⲟⲩⲟⲛϩ ⲉⲃⲟⲗ ·
ⲡⲁⲓ ⲉⲛⲧⲁⲡⲉⲡⲣⲟⲫⲏⲧⲏⲥ ϣⲁϫⲉ ⲉⲧⲃⲏⲏⲧϥ ϫⲉⲉⲓⲥ ⲡϫⲟⲉⲓⲥ ⲛⲏⲩ ·
ⲛⲓⲙ ⲡⲉⲧⲛⲁϣϩⲩⲡⲟⲙⲓⲛⲉ ⲉⲡⲉϩⲟⲟⲩ ⲙⲡⲉϥⲓ ⲉϩⲟⲩⲛ ·
ⲟⲩϩⲟⲧⲉ ⲡⲉ ⲡⲉϩⲟⲟⲩ ⲉⲧⲙⲙⲁⲩ · ⲟⲩϩⲟⲟⲩ ⲡⲉ ⲛⲕⲁⲕⲉ ⲡⲉ ϩⲓϭⲟⲥⲙ · ⲟⲩϩⲟⲟⲩ ⲡⲉ ⲛⲕⲗⲟⲟⲗⲉ ⲡⲉ ϩⲓϩⲧⲟⲙⲧⲙ · ⲟⲩϩⲟⲟⲩ ⲡⲉ ⲛⲁϣϣⲕⲁⲕ ϩⲓⲥⲁⲗⲡⲓⲅⲝ ·
ⲁⲗⲗⲁ ⲙⲉϣⲁⲕ ⲕⲛⲁϫⲟⲟⲥ ϫⲉⲛⲓⲙ ⲡⲉⲧⲛⲁϣⲣⲃⲟⲗ ⲉⲛⲁⲓ ⲧⲏⲣⲟⲩ ·
ⲥⲱⲧⲙ ⲁⲛⲟⲕ ⲡⲉⲧⲛⲁⲧⲥⲁⲃⲟⲕ ·
ⲙⲡⲣⲙⲉⲉⲩⲉ ⲅⲁⲣ ϫⲉⲉⲕϣⲁⲛϩⲁⲣⲉϩ ⲉⲡⲉⲕⲥⲱⲙⲁ ⲙⲙⲁⲧⲉ ⲉϥⲟⲩⲁⲁⲃ ⲉⲕⲛⲁϣⲣⲃⲟⲗ ·
ⲁⲗⲗⲁ ϩⲟⲧⲁⲛ ⲉⲣϣⲁⲛⲟⲩⲁ ⲣⲟⲩⲡⲉⲧϩⲟⲟⲩ ⲛⲁⲕ ⲛⲅⲣⲟⲩⲡⲉⲧⲛⲁⲛⲟⲩϥ ⲛⲁϥ ⲉⲡⲉϥⲙⲁ ·
ϩⲟⲧⲁⲛ ⲉⲩϣⲁⲛⲇⲓⲁⲃⲁⲗⲗⲉ ⲙⲙⲟⲕ ⲛⲧⲟⲕ ϩⲱⲱⲕ ⲛⲅⲫⲓⲗⲟⲥⲟⲫⲓ ·
ϩⲟⲧⲁⲛ ⲉⲩϣⲁⲛⲥⲁϩⲟⲩ ⲙⲙⲟⲕ ⲛⲧⲟⲕ ϩⲱⲱⲕ ⲛⲅⲥⲙⲟⲩ ⲉⲣⲟⲟⲩ ·
ϩⲟⲧⲁⲛ ⲉⲕϣⲁⲛⲛⲏⲥⲧⲉⲩⲉ ⲛⲅⲧⲙϫⲓⲥⲉ ⲛϩⲏⲧ · ⲕⲁⲓ ⲕⲁⲣⲡⲟⲥⲥⲁϩⲱⲕ ⲉⲃⲟⲗ ⲁⲛ ⲛⲛϭⲓⲛⲟⲩⲟⲟⲙ ⲙⲙⲁⲧⲉ ⲡⲉ ⲧⲛⲏⲥⲧⲉⲓⲁ ⲙⲉ · ⲁⲗⲗⲁ ⲡⲥⲁϩⲱⲕ ⲟⲛ ⲡⲉ ⲉⲃⲟⲗ ⲛⲛⲛⲟⲃⲉ ·
ϣϣⲉ ⲉⲣⲟⲛ ⲉⲧⲣⲉⲛϩⲟⲧϩⲧ ϩⲛⲛⲉⲅⲣⲁⲫⲏ ·
ϯϩⲧⲏⲕ ⲅⲁⲣ ϫⲉⲟⲩϭⲉⲣⲟⲃ ⲛϣⲉ ⲛⲕⲁⲣⲟⲓⲁ ⲡⲉⲛⲧⲁⲡⲉⲡⲣⲟⲫⲏⲧⲏⲥ ⲛⲁⲩ ⲉⲣⲟϥ ⲛϣⲟⲣⲡ ·
ⲙⲛⲛⲥⲱⲥ ⲟⲩⲭⲁⲗⲕⲓⲟⲛ ⲉⲩⲥⲁϩⲧⲉ ϩⲁⲣⲟϥ ⲡⲉ · ⲉϥⲟⲩⲱⲛϩ ⲙⲡϩⲱⲃ ⲉⲃⲟⲗ ϫⲉⲡⲉⲧⲛⲁⲁⲛⲉⲭⲉ ⲁⲛ ⲙⲡϭⲉⲣⲱϥ ⲛⲧⲉⲥⲃⲱ ⲙⲡⲉⲓⲙⲁ · ⲡⲕⲱϩⲧ ⲛⲧⲕⲉϩⲉⲛⲛⲁ ⲡⲉⲧⲛⲁⲇⲟⲕⲓⲙⲁⲍⲉ ⲙⲙⲟϥ ϩⲙⲡⲕⲉⲙⲁ ·
ϩⲙⲡⲉⲓⲥⲙⲟⲧ ⲟⲛ ⲛⲟⲩⲱⲧ ⲛⲧⲁⲩⲧⲥⲁⲃⲉ ⲙⲱⲩⲥⲏⲥ ⲉⲩⲥⲧⲏⲗⲟⲥ ⲛⲟⲩⲟⲉⲓⲛ · ⲙⲛⲟⲩⲥⲧⲏⲗⲟⲥ ⲛⲕⲱϩⲧ · ⲉϥⲁϣϣⲕⲁⲕ ⲉⲃⲟⲗ ⲉⲟⲩⲟⲛ ⲛⲓⲙ ϫⲉⲡⲉⲧⲛⲁⲥⲱⲧⲙ ⲛⲥⲁⲡⲛⲟⲙⲟⲥ ϥⲛⲁⲁⲡⲟⲗⲁⲩⲉ ⲙⲡⲟⲩⲟⲉⲓⲛ ⲙⲉ ⲉⲧϩⲟⲗϭ · ⲡⲉⲧⲛⲁⲣⲁⲧⲥⲱⲧⲙ ⲥⲉⲛⲁⲡⲁⲣⲁⲇⲓⲇⲟⲩ ⲙⲙⲟϥ ⲉⲡⲕⲱϩⲧ ·
ⲱϣ ϩⲛⲛⲉⲩⲁⲅⲅⲉⲗⲓⲟⲛ ⲛⲧⲉⲧⲛⲉⲓⲙⲉ ϫⲉⲉⲛϣⲁⲛⲉⲓ ⲉⲃⲟⲗ ϩⲙⲡⲉⲓⲕⲟⲥⲙⲟⲥ · ⲙⲛⲗⲁⲁⲩ ⲛⲁϣⲃⲟⲏⲑⲉⲓ ⲉⲣⲟⲛ ·
ⲙⲛⲟⲩⲥⲟⲛ ⲛⲁϣⲥⲉⲧⲟⲩⲥⲟⲛ ⲉⲃⲟⲗ ϩⲛⲛⲃⲁⲥⲁⲛⲟⲥ ⲛⲁⲧⲱϫⲛ · ⲙⲛⲟⲩϣⲃⲏⲣ ⲛⲁϣⲃⲟⲏⲑⲉⲓ ⲉⲡⲉϥϣⲃⲏⲣ ·
ⲟⲩⲇⲉ ϩⲉⲛⲉⲓⲟⲧⲉ ⲛⲛⲉⲩϣⲏⲣⲉ ⲟⲩⲇⲉ ϩⲉⲛϣⲏⲣⲉ ⲛⲛⲉⲩⲉⲓⲟⲧⲉ ·
ⲁⲩⲱ ⲁϩⲣⲟⲓ ⲉⲓϣⲁϫⲉ ⲉⲧⲃⲉϩⲉⲛⲣⲱⲙⲉ ⲛⲧⲉⲓϩⲉ ϩⲁⲡⲗⲱⲥ ·
ⲟⲩⲇⲉ ⲅⲁⲣ ⲛⲱϩⲉ ⲙⲛⲇⲁⲛⲓⲏⲗ ⲙⲛⲓⲱⲃ · ⲥⲉⲛⲁϣⲧⲟⲩϫⲉϣⲏⲣⲉ ⲁⲛ ⲟⲩⲇⲉ ϣⲉⲉⲣⲉ ·
ⲁⲗⲗⲁ ⲡⲟⲗⲗⲁⲕⲓⲥ ⲕⲛⲁϫⲟⲟⲥ ⲛⲁⲓ ϫⲉⲁϣ ⲧⲉ ⲧⲁⲡⲟⲇⲓⲝⲓⲥ ⲛⲛⲉⲓϣⲁϫⲉ ·
ⲁⲛⲁⲩ ⲉⲡⲉⲓⲣⲱⲙⲉ ⲉⲙⲛϩⲃⲥⲱ ⲙⲙⲁ ⲛϣⲉⲗⲉⲉⲧ ϩⲓⲱⲱϥ · ⲛⲧⲉⲣⲟⲩⲛⲟϫϥ
ⲁⲛⲁⲩ ⲟⲛ ⲉⲧϯⲉⲙⲡⲁⲣⲑⲉⲛⲟⲥ ϫⲉⲛⲧⲉⲣⲟⲩϣⲧⲁⲙ ⲉⲣⲱⲟⲩ ⲙⲡⲣⲟ ⲙⲡⲙⲁ ⲛϣⲉⲗⲉⲉⲧ ·
ⲙⲡⲉⲛⲉⲩϣⲃⲣⲡⲁⲣⲑⲉⲛⲟⲥ
ⲛⲉⲧϩⲓϩⲃⲟⲩⲣ ⲇⲉ ϩⲱⲱϥ ⲉϥⲛⲟⲩϫⲉ ⲙⲙⲟⲟⲩ ⲉⲃⲟⲗ ⲉⲡⲕⲁⲕⲉ ⲉⲧϩⲓⲃⲟⲗ ⲙⲡⲉⲗⲁⲁⲩ ϩⲛⲛⲉⲧϩⲓⲟⲩⲛⲁⲙ ϣϭⲙϭⲟⲙ ⲉⲃⲟⲏⲑⲉⲓ ⲉⲣⲟⲟⲩ ·
ⲟⲩⲙⲉ ⲡⲉⲛⲧⲁϥϫⲟⲟⲥ
ⲉⲓⲉ ⲙⲡⲕⲥⲱⲧⲙ ⲉⲧⲃⲉⲡⲉⲓⲣⲙⲙⲁⲟ ⲉⲧⲙⲙⲁⲩ ⲡⲁⲓ ⲉⲛⲧⲁϥⲣⲟⲩⲁϩⲉⲓⲏⲧ ⲉϩⲟⲩⲛ ⲉⲗⲁⲍⲁⲣⲟⲥ ϫⲉⲉⲛⲉϥⲉⲡⲏⲑⲩⲙⲉⲓ ⲉⲩⲧⲗⲧⲓⲗⲉ ⲙⲙⲟⲟⲩ ⲉⲩⲣⲱⲕϩ ⲙⲙⲟϥ ϩⲙⲡⲙⲁ ⲛⲛⲃⲁⲥⲁⲛⲟⲥ ·
ⲕⲛⲁⲩ ϫⲉⲙⲡⲉⲁⲃⲣⲁϩⲁⲙ ⲉϣⲧⲟⲩϫⲟϥ ⲉⲃⲟⲗ ϩⲙⲡⲙⲁ ⲛⲛⲃⲁⲥⲁⲛⲟⲥ · ⲕⲉⲡⲉⲣⲁϥⲥⲉⲡⲥⲱⲡϥ ·
ⲟⲩⲕ ⲟⲩⲛ ⲙⲁⲣⲛⲃⲟⲏⲑⲉⲓ ⲉⲣⲟⲛ ⲙⲙⲓⲛⲙⲙⲟⲛ ϫⲓⲛⲙⲡⲉⲓⲙⲁ · ⲛⲧⲛϯⲉⲟⲟⲩ ⲙⲡⲛⲟⲩⲧⲉ ⲙⲡⲁⲧⲉⲡⲕⲁⲕⲉ ϣⲱⲡⲉ · ⲉⲧⲉⲡⲁⲓ ⲡⲉ ϫⲉⲙⲡⲁⲧⲟⲩⲉⲝⲱⲣⲓⲍⲉ ⲙⲙⲟⲛ ⲉⲡⲕⲁⲕⲉ ·
ⲛⲁⲛⲟⲩⲥ ⲉⲧⲣⲉⲡⲉⲛⲗⲁⲥ ϣⲟⲟⲩⲉ ⲙⲡⲉⲓⲙⲁ ϩⲓⲧⲛⲧⲛⲏⲥⲧⲉⲓⲁ · ⲛϩⲟⲩⲟ ⲉⲧⲣⲉⲛⲉⲡⲏⲑⲩⲙⲉⲓ ⲉⲩⲧⲗⲧⲓⲗⲉ ⲙⲙⲟⲟⲩ ϩⲙⲡⲕⲉⲙⲁ ⲛⲥⲉⲧⲙϯ ⲛⲁⲛⲟⲩ ·
ⲙⲁⲣⲛⲥⲡⲟⲩⲇⲁⲍⲉ ⲉⲣⲣⲙϩⲉ ⲉⲃⲟⲗ ϩⲛϩⲉⲛⲛⲟϭ ⲛⲃⲁⲥⲁⲛⲟⲥ ϩⲓⲧⲛϩⲉⲛⲕⲟⲩⲓ ⲛϩⲓⲥⲉ ⲙⲡⲉⲓⲙⲁ ·
ⲁⲣⲓⲡⲙⲉⲉⲩⲉ ϫⲉⲉⲣϣⲁⲛⲟⲩϩⲙⲟⲙ ⲛϣⲱⲛⲉ ⲉⲓ ⲉϫⲱⲛ · ⲛϩⲉⲛⲕⲟⲩⲓ ⲛϩⲟⲟⲩ · ⲁⲩⲱ ⲉⲛϣⲁⲛⲛⲁⲩ ⲉⲛⲉⲧⲟⲩⲕⲟⲗⲁⲍⲉ ⲙⲙⲟⲟⲩ ϩⲓⲧⲛⲛⲣⲉϥϯϩⲁⲡ ⲙⲡⲕⲟⲥⲙⲟⲥ ϣⲁⲣⲉⲟⲩⲥⲧⲱⲧ ⲧⲁϩⲟⲛ ⲙⲛⲟⲩϣⲧⲟⲣⲧⲣ · ⲕⲉⲡⲉⲣ ϣⲁⲟⲩⲕⲟⲩⲓ ⲛⲁⲡⲣⲏⲧⲉ ⲧⲉ ⲧⲕⲟⲗⲁⲥⲓⲥ ⲙⲛⲡⲙⲁ ⲛϯϩⲁⲡ ⲙⲡⲉⲓⲙⲁ ·
ⲁⲣⲁ ⲟⲩⲁϣ ϩⲱⲱⲥ ⲙⲙⲓⲛⲉ ⲧⲉ ⲧⲕⲟⲗⲁⲥⲓⲥ ⲙⲡⲙⲁ ⲛϯϩⲁⲡ ⲉⲧⲛⲁϣⲱⲡⲉ · ⲧⲁⲓ ⲉⲧⲟⲩⲛⲁⲕⲟⲗⲁⲍⲉ ⲙⲙⲟⲛ ⲛϩⲏⲧⲥ ϣⲁⲛⲁⲓⲱⲛ ⲛⲁⲧⲱϫⲛ ·
ⲕⲁⲓ ⲅⲁⲣ ⲧϭⲟⲙ ⲙⲡⲥⲱⲙⲁ ϣⲁⲣⲉⲡϣⲱⲛⲉ ⲕⲁⲧⲁⲗⲩ
ⲁⲩⲱ ϩⲁⲡⲁⲝ ϩⲁⲡⲗⲱⲥ ϩⲱⲃ ⲛⲓⲙ ⲉⲧⲙⲡⲉⲓⲙⲁ ⲉⲩⲟ ⲛⲧϩⲉ ⲛⲉⲓϩⲁⲗⲟⲩⲥ ⲙⲛϩⲉⲛⲣⲁⲥⲟⲩ ·
ⲇⲓⲕⲁⲓⲱⲥ ⲟⲩⲛ ⲁⲡⲥⲱⲧⲏⲣ ⲙⲁⲅⲁⲣⲓⲍⲉ ⲛⲛⲉⲧⲟⲩⲑⲗⲓⲃⲉ ⲙⲙⲟⲟⲩ · ⲉⲃⲟⲗ
ⲁⲩⲱ ⲙⲁⲣⲛϣⲗⲏⲗ ⲙⲛⲡⲡⲉⲧⲟⲩⲁⲁⲃ ⲇⲁⲩⲉⲓⲇ ⲉⲛϫⲱ ⲙⲙⲟⲥ ⲛⲁϩⲣⲙⲡⲛⲟⲩⲧⲉ ϫⲉⲁⲓⲥⲙⲟⲩ ⲉⲣⲟⲕ ⲛⲥⲁϣϥ
ⲉϣϫⲉ ϣⲁⲣⲉⲧⲥⲩⲛⲏⲭⲓⲁ ⲅⲁⲣ ⲛⲟⲩⲣⲱⲙⲉ ⲉⲛⲁⲛⲟⲩϥ ⲡⲱⲱⲛⲉ ⲙⲡⲉⲧⲛⲁⲧⲱⲙⲛⲧ ⲉⲣⲟϥ ⲉϩⲟⲩⲛ ⲉⲩⲙⲛⲧⲥⲱⲧⲡ · ⲡⲟⲥⲟ ⲙⲁⲗⲗⲟⲛ ⲡⲉⲧϣⲁϫⲉ ⲙⲡⲛⲟⲩⲧⲉ
ϣⲣⲡⲙⲉⲗⲉⲧⲁ ⲙⲡⲙⲟⲩ ⲛⲅⲙⲟⲩⲟⲩⲧ ⲛⲛⲉⲕⲙⲉⲗⲟⲥ ⲉⲧϩⲓϫⲙⲡⲕⲁϩ · ⲉⲣⲉⲡⲉϩⲟⲟⲩ ⲙⲡϫⲟⲉⲓⲥ ⲛⲏⲩ ⲛⲧϩⲉ ⲛⲟⲩⲣⲉϥϫⲓⲟⲩⲉ ·
ϩⲟⲧⲁⲛ ⲉⲩϣⲁⲛⲉⲓ ⲛⲥⲱⲕ ⲛϭⲓⲛⲉⲧⲛⲁϥⲓ ⲛⲧⲉⲕⲯⲩⲭⲏ · ⲛⲅϫⲟⲟⲥ ϫⲉϩⲣⲟϣ ⲛϩⲏⲧ ⲉϩⲣⲁⲓ ⲉϫⲱⲓ ⲧⲁⲛⲏⲥⲧⲉⲩⲉ · ⲧⲁⲣⲙⲛⲧⲛⲁ ⲧⲁⲙⲉⲧⲁⲛⲟⲉⲓ ·
ⲥⲉⲛⲁϫⲟⲟⲥ ⲛⲁⲕ ϫⲉⲉⲓⲉ ⲙⲡⲕⲥⲱⲧⲙ ⲉⲡϫⲟⲉⲓⲥ
ⲉⲓⲉ ⲙⲡⲕⲥⲱⲧⲙ ⲉⲡⲁⲩⲗⲟⲥ ⲉϥϫⲱ ⲙⲙⲟⲥ ϫⲉϩⲟⲥⲟⲛ ⲉⲩⲛⲧⲁⲛ ⲙⲙⲁⲩ ⲙⲡⲉⲟⲩⲟⲉⲓϣ ⲙⲁⲣⲛⲣϩⲱⲃ ⲉⲡⲡⲉⲧⲛⲁⲛⲟⲩϥ ·
ⲡⲉⲧⲟⲩⲱϣ ⲉⲟⲩϫⲁⲓ ϥⲣⲭⲣⲉⲓⲁ ⲁⲛ ⲛϩⲉⲛⲭⲣⲟⲛⲟⲥ ·
ⲙⲏ ⲅⲁⲣ ⲁⲡⲗⲏⲥⲧⲏⲥ ⲣⲭⲣⲉⲓⲁ
ⲕⲁⲓ ⲅⲁⲣ ⲧⲛⲛⲁⲩ ⲉⲛⲥⲁⲉⲓⲛ ⲉⲩⲟⲩⲱϫⲉ ⲛⲛⲣⲱⲙⲉ · ⲁⲩⲱ ⲛⲁⲣⲭⲱⲛ ⲉⲩϩⲙⲟⲟⲥ ϩⲓⲡⲃⲏⲙⲁ ⲉⲩⲧⲓⲙⲱⲣⲉⲓ ⲛⲛⲣⲉϥϫⲓⲟⲩⲉ · ϫⲉⲕⲁⲥ ϩⲓⲧⲛ ⲛϩⲓⲥⲉ ⲛⲛⲕⲟⲟⲩⲉ ⲉⲛⲁϣⲱⲡⲉ ϩⲛⲟⲩⲧⲱⲃⲥ ·
ⲧⲉⲛⲟⲩ ϭⲉ ⲛⲁⲙⲉⲣⲁⲧⲉ ⲉⲁⲛϫⲉⲛⲟⲩⲛⲉ ⲉⲃⲟⲗ ϩⲛⲧⲡⲓⲥⲧⲓⲥ ⲙⲁⲣⲛⲡⲱⲧ ⲉϩⲣⲁⲓ ⲉⲧⲉⲕⲛⲱⲥⲓⲥ · ⲉⲃⲟⲗ ⲇⲉ ϩⲛⲧⲉⲕⲛⲱⲥⲓⲥ ⲉϩⲟⲩⲛ ⲉⲧⲁⲅⲁⲡⲏ · ⲉⲃⲟⲗ ⲇⲉ ϩⲛⲧⲁⲓ ⲉⲧⲉⲕⲕⲗⲏⲣⲟⲛⲟⲙⲓⲁ ⲉⲧϩⲛⲙⲡⲏⲩⲉ ·
ⲙⲁⲣⲡⲡⲣⲟⲥⲕⲁⲣⲧⲉⲣⲉⲓ ⲉⲡⲉϣⲗⲏⲗ ⲛⲧϩⲉ ⲉⲧⲥⲏϩ ·
ⲉⲧⲃⲉⲡⲁⲓ ⲛⲁⲛⲟⲩⲥ ⲉⲛⲁⲛⲁⲥⲧⲣⲉⲫⲉ ⲛⲟⲩⲟⲉⲓϣ ⲛⲓⲙ · ⲕⲁⲛ ⲉⲙⲛⲡⲓⲣⲁⲥⲙⲟⲥ ϩⲓϫⲱⲛ · ϩⲟⲙⲱⲥ ⲧⲕⲩⲙⲛⲁⲥⲓⲁ ⲛⲁⲡⲗⲁⲡⲧⲉⲓ ⲙⲙⲟⲕ ⲗⲁⲁⲩ ⲁⲛ · ⲁⲗⲗⲁ ⲛⲉⲕⲛⲁϯϩⲏⲩ
ϣϣⲉ ⲟⲩⲛ ⲉⲣⲟⲛ ⲉⲧⲣⲉⲛⲣⲟⲉⲓⲥ ⲥⲁⲥⲁ ⲛⲓⲙ ϫⲉⲉⲛⲉⲟⲩⲕⲁⲕⲓⲁ ⲛⲟⲩⲱϩ ϩⲛⲧⲉⲛⲯⲩⲭⲏ ·
ⲉⲣϣⲁⲛⲟⲩⲯⲩⲭⲏ ⲅⲁⲣ ⲡϩⲛϫⲓϯⲡⲉ ⲙⲡⲛⲟⲃⲉ ⲛⲥⲙⲟⲩⲛ ⲉⲃⲟⲗ ϩⲛⲟⲩⲙⲛⲧⲁⲛⲁⲓⲥⲑⲏⲧⲟⲥ ϣⲁⲥⲟⲩⲉϩ ⲟⲩⲛⲟϭ ⲙⲡⲣⲟⲥⲑⲏⲕⲏ
ⲉⲧⲃⲉⲡⲁⲓ ⲡⲉⲧⲉϣϣⲉ ⲡⲉ ⲉⲁⲛⲁⲡⲟⲧⲁⲥⲥⲉ ⲉⲕⲧⲟ
ⲛⲉϩⲃⲏⲩⲉ ⲅⲁⲣ ⲛⲛⲣⲱⲙⲉ ⲥⲉϣⲟⲃⲉ ⲗⲁⲁⲩ ⲁⲛ ⲉϩⲉⲛⲣⲁⲥⲟⲩ ⲙⲛϩⲉⲛϩⲁⲓⲃⲉⲥ · ⲁⲩⲱ ⲟⲩⲟ ⲛⲧϩⲉ ⲛⲟⲩⲙⲟⲩ ⲛⲥⲱⲣⲙ ⲉϥⲥⲱⲕ ·
ⲙⲡⲣⲣϣⲡⲏⲣⲉ ⲛⲉⲭⲣⲏⲙⲁ ⲙⲛⲟⲩⲙⲛⲧⲣⲙⲙⲁⲟ · ⲁⲗⲗⲁ ⲁⲛⲁⲩ ⲉⲧϩⲉ ⲉⲧⲟⲩⲡⲱⲱⲛⲉ ⲉⲃⲟⲗ ϩⲙⲡⲁⲓ ⲉⲡⲁⲓ ⲁⲩⲱ ⲉⲃⲟⲗ ϩⲙⲡⲉⲓⲕⲉ ⲧ ⲉⲛⲉⲓⲕⲉⲟⲩⲁ ·
ⲉⲧⲃⲉⲡⲁⲓ ⲡⲉⲧⲉϣϣⲉ ⲡⲉ ⲉⲕⲁⲧⲁⲫⲣⲟⲛⲉⲓ ⲙⲙⲟⲟⲩ ·
ϥⲣⲱϣⲉ ⲅⲁⲣ ⲉⲙⲁⲧⲉ ⲛϭⲓⲡϣⲁϫⲉ ⲉⲧⲥⲏϩ ⲉⲧϫⲱ ⲙⲙⲟⲥ ϫⲉⲛⲉⲧⲛⲛⲁⲩ ⲉⲣⲟⲟⲩ ϩⲉⲛⲡⲣⲟⲥⲟⲩⲟⲉⲓϣ ⲛⲉ · ⲛⲉⲧⲛⲛⲁⲩ ⲇⲉ ⲉⲣⲟⲟⲩ ⲁⲛ ϩⲉⲛϣⲁⲉⲛⲉϩ ⲛⲉ ·
ⲛⲉⲧⲙⲙⲁⲩ ϩⲉⲛⲁⲧϩⲱϭⲃ ⲛⲉ ϩⲉⲛⲁⲧⲧⲁⲕⲟ ⲛⲉ · ⲥⲉϣⲟⲟⲡ ⲁⲛ ϩⲁⲙⲉⲧⲁⲃⲟⲗⲏ ·
ⲙⲁⲣⲛⲥⲡⲟⲩⲇⲁⲍⲉ ⲟⲩⲛ ⲉϫⲡⲟ ⲛⲁⲛⲟⲩ ⲛⲛⲁⲓ ·
ⲙⲁⲣⲛⲁⲅⲱⲛⲓⲍⲉ
ⲕⲁⲓ ⲅⲁⲣ ⲙⲁⲣⲉϣⲟⲉⲓϫ ϫⲓⲕⲗⲟⲙ ⲉⲩϣⲁⲛⲕⲁⲡⲁⲅⲱⲛ ⲉⲃⲟⲗ · ⲉⲧⲃⲉⲡⲁⲓ ⲙⲁⲣⲛϩⲁⲣⲡⲁⲍⲉ ⲛⲁⲛⲟⲩ ⲙⲡⲉⲕⲗⲟⲙ · ⲛⲧⲛⲣⲃⲟⲗ ⲉⲡϣⲓⲡⲉ ⲙⲛⲡⲟⲥⲉ ·
ⲡⲉϫⲁϥ ⲅⲁⲣ ϫⲉⲡⲉⲧⲉⲣⲉⲡⲉϥϩⲱⲃ ⲛⲁⲣⲱⲕϩ ϥⲛⲁϯⲟⲥⲉ ·
ⲁⲣⲁ ⲟⲩⲁϣ ⲙⲙⲓⲛⲉ ⲡⲉ ⲡⲉⲓ ⲉⲣⲟⲛ ⲕⲱϩⲧ ·
ⲁⲣⲁ ⲟⲩⲁϣ ⲙⲙⲓⲛⲉ ⲡⲉ ⲡⲕⲁⲕⲉ ⲉⲧϩⲓⲃⲟⲗ ·
ⲁⲣⲁ ⲟⲩⲁϣ ⲙⲙⲓⲛⲉ ⲡⲉ ⲡⲛⲉⲩⲙⲁ ⲙⲡⲣⲓⲙⲉ ⲙⲛⲡϫⲁϩϫϩ ⲛⲛⲟⲃϩⲉ ·
ϫⲓ ⲛⲛⲁⲓ ⲉϩⲟⲩⲛ ⲉⲛⲉⲕϩⲏⲧ · ⲛⲅϩⲁⲣⲉϩ ⲉⲧⲉⲕⲯⲩⲭⲏ ⲉⲥⲟ ⲙⲡⲁⲣⲑⲉⲛⲟⲥ ϣⲁⲛⲧⲉⲡⲡⲁⲧϣⲉⲗⲉⲉⲧ ⲉⲓ ϩⲙⲡⲉϥⲉⲟⲟⲩ ·
ⲯⲁⲗⲗⲉⲓ ϩⲱⲱⲕ ⲉⲕϫⲱ ⲙⲙⲟⲥ ϫⲉⲧⲁⲯⲩⲭⲏ ϩⲛⲛⲁϭⲓϫ ⲛⲟⲩⲟⲉⲓϣ ⲛⲓⲙ · ⲁⲩⲱ ⲙⲡⲉⲓⲣⲡⲱⲃϣ ⲙⲡⲉⲕⲛⲟⲙⲟⲥ ·
ⲁⲩⲱ ⲁϫⲓⲥ ϫⲉⲛⲧⲟⲕ ⲉⲧⲛⲁⲧⲟⲩϫⲟⲓ ⲉⲧϭⲟⲣϭⲥ ⲛⲛϭⲉⲣⲏϭ ·
ⲙⲁⲣⲉⲧⲉⲕⲗⲁⲙⲡⲁⲥ ϣⲱⲡⲉ ⲉⲥϫⲉⲣⲟ · ⲙⲡⲣⲧⲣⲉⲩϩⲉ ⲉⲣⲟⲕ ⲉⲕⲟⲃϣ ·
ⲕⲁⲛ ⲉϣϫⲉ
ⲡⲉϫⲁϥ ⲅⲁⲣ ⲛϭⲓⲡⲡⲉⲧⲟⲩⲁⲁⲃ ϫⲉⲁⲛⲉⲕϣⲁϫⲉ ϩⲗⲟϭ ϩⲛⲧⲁϣⲟⲩⲱⲃⲉ ⲛϩⲟⲩⲟ ⲉⲩⲉⲃⲓⲱ ⲉϥϩⲛⲣⲱⲓ ·
ⲙⲙⲁⲣⲧⲩⲣⲟⲥ ϯ ⲛⲛⲉⲩⲯⲩⲭⲏ ⲙⲙⲓⲛⲙⲙⲟⲟⲩ ϩⲁⲡⲣⲁⲛ ⲙⲡⲛⲟⲩⲧⲉ ·
ⲁⲛⲟⲛ ϩⲱⲱⲛ ⲙⲁⲣⲛⲉⲓⲛⲉ ⲉϩⲟⲩⲛ ⲛⲧⲉⲛⲁⲥⲕⲏⲥⲓⲥ ·
ⲁⲣⲓⲡⲙⲉⲉⲩⲉ ϫⲉⲁⲩⲡⲱⲣϣϩⲉⲛϫⲃⲃⲉⲥ ⲛⲕⲱϩⲧ
ⲕⲁⲛ ⲉϣϫⲉ ⲁⲕⲣⲓⲙⲉ ⲛⲟⲩⲥⲟⲡ ⲉϫⲛⲛⲉⲕⲛⲟⲃⲉ · ⲁⲗⲗⲁ ⲙⲡⲁⲧⲕⲣⲧϩⲉ ⲙⲡⲁⲩⲗⲟⲥ ⲉϥⲣⲓⲙⲉ ⲉϫⲙⲡⲟⲩϫⲁⲓ ⲛϩⲉⲛⲕⲟⲟⲩⲉ
ϫⲣⲟ ⲉⲡϩⲓⲥⲉ ϩⲓⲧⲛⲧϩⲉⲗⲡⲓⲥ ·
ⲡⲉϫⲁϥ ⲅⲁⲣ ϫⲉⲧⲉⲑⲗⲓⲯⲓⲥ
ⲙⲉⲉⲩⲉ ⲉⲃⲟⲗ
ⲕⲥⲟⲟⲩⲛ ⲅⲁⲣ ϫⲉⲙⲛⲛⲥⲁⲧⲣⲉⲡⲗⲁⲟⲥ ϫⲓⲟⲟⲣ ⲛⲧϩⲁⲗⲁⲥⲥⲁ
ⲡⲣⲟⲥⲉⲭⲉ ϭⲉ ⲟⲩⲛ ⲛⲛⲁⲩ ⲛⲓⲙ ⲉⲛⲉⲓⲥⲃⲟⲟⲩⲉ ⲉⲧⲙⲏϩ ⲛⲟⲩϫⲁⲓ ⲛⲅϩⲁⲣⲉϩ ⲉⲣⲟⲟⲩ · ⲛⲅϫⲟⲕⲟⲩ ⲉⲃⲟⲗ ϫⲉⲕⲁⲥ ⲉⲣⲉⲧⲉⲧⲣⲓⲁⲥ ⲉⲧⲟⲩⲁⲁⲃ ϫⲓⲉⲟⲟⲩ ϩⲣⲁⲓ ⲛϩⲏⲧⲕ ⲡⲉⲓⲱⲧ ⲙⲛⲡϣⲏⲣⲉ ⲙⲛⲡⲉⲡⲛⲉⲩⲙⲁ ⲉⲧⲟⲩⲁⲁⲃ ϫⲓⲛⲛⲧⲉⲛⲟⲩ
ⲉⲣⲉⲛⲉⲧϣⲟⲟⲡ ϩⲙⲡϫⲁⲓⲉ ⲉⲧⲃⲉⲡⲛⲟⲩⲧⲉ ⲛⲁϩⲉ ⲉⲣⲱⲙⲉ ⲧⲱⲛ · ⲉⲣϣⲁⲛⲟⲩⲑⲗⲓⲯⲓⲥ ⲧⲁϩⲟⲟⲩ ·
ⲏ ⲉⲩϣⲁⲛϩⲕⲟ ⲉⲩⲛⲁϩⲉ ⲉⲧⲣⲟⲫⲏ ⲧⲱⲛ ·
ⲉⲩϣⲁⲛⲉⲓⲃⲉ ⲉⲩⲛⲁϩⲉ ⲉⲙⲟⲟⲩ ⲧⲱⲛ ⲉⲥⲱ ·
ⲧⲁⲣⲭⲏ ⲅⲁⲣ ⲉⲩⲛⲁⲃⲱⲕ · ⲉⲧⲁⲛⲁⲭⲱⲣⲓⲥⲓⲥ · ϣⲁⲩⲣⲁϣⲉ ⲉⲙⲁⲧⲉ · ⲉⲧⲃⲉⲡⲉϩⲕⲟ ⲙⲛⲡⲉⲓⲃⲉ · ⲙⲛⲙⲡⲟⲗⲓⲧⲉⲓⲁ · ⲉⲧⲑⲏⲧ ·
ⲛⲧⲉⲡⲡⲁⲛⲧⲩⲕⲓⲙⲉⲛⲟⲥ · ⲉⲧϯ ⲛⲙⲙⲁⲩ · ⲉⲧⲣⲉϥⲡⲉⲓⲣⲁⲍⲉ ⲙⲙⲟⲟⲩ ⲛϩⲏⲧⲟⲩ · ⲉⲛϥⲟⲩⲱϣ ⲁⲛ ⲉⲧⲣⲉⲩϭⲱ ϩⲛⲧⲁⲛⲁⲭⲱⲣⲓⲥⲓⲥ · ⲉϥⲥⲟⲟⲩⲛ ϫⲉⲟⲩⲛⲟϭ ⲡⲉ ⲡⲃⲉⲉⲕⲉ · ⲉⲧⲟⲩⲛⲁϫⲓⲧϥ ⲛⲧⲟⲟⲧϥ ⲙⲡⲛⲟⲩⲧⲉ · ⲉⲩϣⲁⲛⲉⲓ ⲉⲃⲟⲗ ϩⲛⲥⲱⲙⲁ ·
ⲙⲡⲛⲁⲩ ⲙⲙⲁⲧⲉ ⲉⲧⲟⲩⲛⲁϩⲩⲡⲟⲙⲉⲓⲛⲉ · ϣⲁⲣⲉⲙⲙⲛⲧϣⲁⲛϩⲧⲏϥ ⲙⲡⲛⲟⲩⲧⲉ ⲧⲁϩⲟⲟⲩ · ϣⲁϥⲧⲣⲉⲛⲁⲅⲅⲉⲗⲟⲥ · ⲇⲓⲁⲕⲱⲛⲉⲓ ⲛⲁⲩ ⲛⲧⲉⲩⲧⲣⲟⲫⲏ · ⲛϥⲉⲓⲛⲉ ⲛⲁⲩ ⲙⲡⲙⲟⲟⲩ ⲉⲃⲟⲗ · ϩⲛⲟⲩⲡⲉⲧⲣⲁ ⁛
ϥⲥⲏϩ ⲅⲁⲣ ϩⲛⲏⲥⲁⲓⲁⲥ · ϫⲉⲛⲉⲧϩⲩⲡⲟⲙⲉⲓⲛⲉ · ⲉⲡϫⲟⲉⲓⲥ ⲛⲁϣⲓⲃⲉ ⲛⲧⲉⲩϭⲟⲙ ·
ⲥⲉⲛⲁⲣⲉⲧⲧⲛϩ ⲛⲧϩⲉ ⲛⲛⲓⲁⲉⲧⲟⲥ ·
ⲥⲉⲛⲁⲡⲱⲧ ⲛⲥⲉⲧⲙϩⲉ ·
ⲥⲉⲛⲁⲙⲟⲟϣⲉ ⲛⲥⲉⲧⲙϩⲕⲟ ·
ⲁϥϫⲟⲟⲥ ϫⲉⲥⲉⲛⲁⲛⲡⲙⲟⲟⲩ ⲛⲁⲩ ⲉⲃⲟⲗ ϩⲛⲟⲩⲡⲉⲧⲣⲁ ·
ⲉⲩϣⲁⲛϩⲕⲟ · ⲇⲉ ⲟⲛ ϣⲁϥⲧⲣⲉⲛⲃⲟⲧⲁⲛⲏ ⲉⲧϩⲛⲧⲥⲱϣⲉ · ϩⲗⲟϭ ϩⲛⲧⲉⲩⲧⲁⲡⲣⲟ · ⲛⲧϩⲉ ⲛⲟⲩⲉⲃⲓⲱ · ⲉϥϩⲟⲗϭ
ⲉⲣϣⲁⲛⲟⲩⲑⲗⲓⲯⲓⲥ · ⲧⲁϩⲟⲟⲩ ⲏ ⲛⲧⲉⲟⲩⲕⲓⲛⲇⲩⲛⲟⲥ · ⲧⲱⲟⲩⲛ ⲉϫⲱⲟⲩ · ⲛⲧⲉⲩⲛⲟⲩ ϣⲁⲩⲡⲱⲣϣ ⲛⲛⲉⲩϭⲓϫ ⲉⲃⲟⲗ ⲛⲥⲉϣⲗⲏⲗ · ⲉⲡⲣⲣⲟ ⲓⲏⲥⲟⲩⲥ · ϣⲁⲛⲧⲉⲧⲉϥⲃⲟⲏⲑⲓⲁ ⲧⲁϩⲟⲟⲩ ϩⲛⲟⲩϭⲉⲡⲏ · ⲛϥϫⲟⲟⲩ ⲉⲃⲟⲗ ⲛⲧⲉⲩⲛⲟⲩ
ⲙⲡⲉⲕⲥⲱⲧⲙ ⲛⲧⲟⲕ ⲉⲡⲉⲧⲥⲏϩ · ϫⲉⲡϫⲟⲉⲓⲥ ⲛⲁⲕⲱ ⲛⲥⲱϥ ⲁⲛ · ⲙⲡⲉϥⲗⲁⲟⲥ · ⲁⲩⲱ ϫⲉⲧϩⲩⲡⲟⲙⲟⲛⲏ · ⲙⲡⲉⲃⲓⲏⲛ ⲛⲁϩⲉ ⲉⲃⲟⲗ ⲁⲛ ϣⲁⲡⲧⲏⲣϥ ·
ⲁⲩⲱ ⲟⲛ ϫⲉⲁⲡϩⲏⲕⲉ ⲱϣ ⲉⲃⲟⲗ ·
ⲁⲡϫⲟⲉⲓⲥ ⲥⲱⲧⲙ ⲉⲣⲟϥ
ⲁϥⲧⲟⲩϫⲟϥ ⲉⲃⲟⲗ ϩⲛⲛⲉϥⲑⲗⲓⲯⲓⲥ ⲧⲏⲣⲟⲩ ·
ⲉⲣⲉⲡⲛⲟⲩⲧⲉ · ϯ ⲙⲡⲟⲩⲁ ⲡⲟⲩⲁ ⲕⲁⲧⲁⲡϩⲓⲥⲉ · ⲉⲧⲉϥⲛⲁϣⲟⲡϥ ·
ⲛⲁⲓⲁⲧϥ ⲙⲡⲉⲧⲛⲁⲉⲓⲣⲉ ⲙⲡⲟⲩⲱϣ ⲙⲡⲛⲟⲩⲧⲉ · ϩⲓϫⲙⲡⲕⲁϩ ·
ϯϫⲱ ⲙⲙⲟⲥ ⲛⲁⲕ ϫⲉⲛⲁⲅⲅⲉⲗⲟⲥ ⲛⲁⲇⲓⲁⲕⲱⲛⲉⲓ ⲉⲣⲟϥ · ϫⲓⲛⲉϥϩⲙⲡⲥⲱⲙⲁ · ⲛⲥⲉϭⲱ ⲉⲩⲥⲟⲗⲥⲗ ⲙⲙⲟϥ · ⲛⲛⲁⲩ ⲛⲓⲙ · ϩⲛⲛⲉϥⲁⲛⲁⲅⲕⲏ ·
ⲁⲛⲟⲕ ⲇⲉ ⲡⲥⲟⲛ ⲛⲧⲉⲣⲓⲥⲱⲧⲙ ⲉⲛⲁⲓ ⲉⲃⲟⲗ ϩⲓⲧⲟⲟⲧⲟⲩ ⲛⲛⲉⲓⲧⲉⲗⲉⲓⲟⲥ ⲛⲧⲉⲡⲛⲟⲩⲧⲉ · ⲁⲩⲣⲧϩⲉ ⲛⲟⲩⲉⲃⲓⲱ · ⲉϥϩⲟⲗϭ ϩⲙⲡⲁϩⲏⲧ ·
ⲁⲩⲱ ⲁⲩⲛⲟϭ ⲛⲁⲓⲥⲑⲏⲥⲓⲥ · ϣⲱⲡⲉ ϩⲙⲡⲁⲥⲁ ⲛϩⲟⲩⲛ ·
ⲁⲓⲣⲧϩⲉ ⲛⲛⲉⲛⲧⲁⲡⲉⲩⲛⲟⲩⲥ · ⲡⲱⲱⲛⲉ ⲉⲡⲕⲉⲁⲓⲱⲛ ·
ⲁⲓⲧⲱⲟⲩⲛ ⲛⲧⲉⲩⲛⲟⲩ
ⲁⲓϥⲓ ⲛϩⲉⲛⲕⲟⲩⲓ ⲛⲟⲉⲓⲕ · ⲛⲙⲙⲁⲓ ⲛⲁⲡϣⲁⲩ ⲛϥⲧⲟⲟⲩ ⲛϩⲟⲟⲩ ⲙⲙⲟⲟϣⲉ · ⲉⲧⲣⲁⲟⲩⲱⲙ ⲛϩⲏⲧⲟⲩ · ϣⲁⲡⲙⲁ ⲉⲧⲉⲣⲉⲡϫⲟⲉⲓⲥ ⲛⲁⲧⲟϣⲧ ⲉⲣⲟϥ ·
ⲛⲧⲉⲣⲓⲉⲓ ⲇⲉ ⲉⲃⲟⲗ ϩⲛⲧⲁϩⲉⲛⲉⲉⲧⲉ · ⲁⲓϭⲱϣⲧ
ⲁⲓⲛⲁⲩ
ⲁⲓⲣϩⲟⲧⲉ
ⲁⲓⲙⲉⲉⲩⲉ ϩⲙⲡⲁϩⲏⲧ
ⲛⲧⲉⲣϥⲉⲓⲙⲉ
ⲁⲛⲟⲕ ⲡⲉ ⲡⲁⲅⲅⲉⲗⲟⲥ ⲉⲧϭⲁⲗⲏⲩ ⲉⲣⲟⲕ · ⲉⲧⲙⲟⲟϣⲉ ⲛⲙⲙⲁⲕ · ϫⲓⲛⲧⲉⲕⲙⲛⲧⲕⲟⲩⲓ ·
ϯⲟⲓⲕⲟⲛⲟⲙⲓⲁ ⲧⲁⲓ ⲛⲧⲁⲡϫⲟⲉⲓⲥ · ⲧⲟϣⲥ ⲉⲣⲟⲕ · ⲕⲛⲁϫⲡⲉ ϫⲱⲕⲥ ⲉⲃⲟⲗ ·
ⲛⲧⲉⲣⲓⲉⲓ ⲇⲉ ⲉϩⲟⲩⲛ ⲉⲡⲧⲟⲟⲩ · ⲁⲓⲙⲟⲟϣⲉ ϩⲙⲡϫⲁⲓⲉ ⲉⲛⲁⲥⲟⲟⲩ ⲙⲙⲏⲗⲓⲟⲛ ⲛⲥⲁϣϥ
ⲁⲓⲛⲁⲩ ⲉⲩⲥⲡⲩⲗⲁⲓⲟⲛ
ⲁⲓⲣⲁⲕⲧ ⲉϫⲱϥ · ϫⲉⲉⲓⲉⲛⲁⲩ ϫⲉⲟⲩⲛⲣⲱⲙⲉ ⲛϩⲏⲧϥ ·
ⲁϥⲉⲓ ⲛⲁⲓ ⲉⲃⲟⲗ ⲛϭⲓⲟⲩⲛⲟϭ ⲛϩⲁⲅⲓⲟⲥ · ⲛⲧⲉⲡⲛⲟⲩⲧⲉ · ⲉⲛⲉⲥⲱϥ ϩⲙⲡⲉϥⲥⲙⲟⲧ · ⲉⲣⲉⲟⲩⲛⲟϭ ⲛⲭⲁⲣⲓⲥ ϩⲓⲣⲙⲡⲉϥϩⲟ ·
ⲛⲧⲉⲣⲓⲛⲁⲩ ⲇⲉ ⲉⲣⲟϥ ⲁⲓⲟⲩⲱϣⲧ ⲛⲁϥ ·
ⲛⲧⲟϥ ⲇⲉ
ⲁϥⲁⲥⲡⲁⲍⲉ ⲙⲙⲟⲓ ·
ⲡⲉϫⲁϥ ⲛⲁⲓ ϫⲉⲛⲧⲟⲕ
ⲁⲙⲟⲩ ⲉϩⲟⲩⲛ
ⲡϫⲟⲉⲓⲥ ⲛⲙⲙⲁⲕ · ⲛⲅⲙⲁⲁⲧⲉ ⲙⲡⲱⲃ
ⲁⲓⲃⲱⲕ ⲇⲉ
ⲁⲓϩⲙⲟⲟⲥ ϩⲁϩⲧⲏϥ · ⲛϩⲉⲛⲕⲟⲩⲓ ⲛϩⲟⲟⲩ ·
ⲁⲓϫⲓⲥⲃⲱ ⲛⲕⲱⲧ ⲛⲧⲙⲛⲧⲛⲟⲩⲧⲉ · ⲉⲃⲟⲗ ϩⲓⲧⲟⲟⲧϥ ·
ⲁⲩⲱ ⲁϥⲧⲥⲁⲃⲟⲓ ⲉⲧϭⲓⲛⲣϩⲱⲃ ⲉⲡϫⲁⲓⲉ ·
ⲛⲧⲉⲣⲉϥⲛⲁⲩ
ⲉⲡⲉⲓⲇⲏ ⲛⲧⲁⲡϫⲟⲉⲓⲥ
ⲛⲧⲉⲩⲛⲟⲩ ⲁϥⲧⲱⲟⲩⲛ ⲁϥⲙⲟⲟϣⲉ ⲛⲙⲙⲁⲓ ⲉϩⲟⲩⲛ ⲉⲡϫⲁⲓⲉ ⲛⲁϥⲧⲟⲟⲩ ⲛϩⲟⲟⲩ ⲙⲙⲟⲟϣⲉ ·
ϩⲙⲡϫⲱⲕ ⲇⲉ ⲛϥⲧⲟⲟⲩ ⲛϩⲟⲟⲩ · ⲁⲛⲉⲓ ⲉϫⲛⲟⲩⲕⲟⲩⲓ ⲛⲕⲁⲗⲩⲃⲏ ·
ⲡⲉϫⲁϥ ⲛⲁⲓ ϫⲉⲡⲁⲓ ⲡⲉ ⲡⲙⲁ ⲛⲧⲁⲡϫⲟⲉⲓⲥ ⲧⲟϣϥ ⲛⲁⲕ · ⲉⲧⲣⲉⲕϣⲱⲡⲉ ⲛϩⲏⲧϥ
ⲁϥϩⲙⲟⲟⲥ ⲇⲉ ϩⲁϩⲧⲏⲓ ⲛⲟⲩⲉⲃⲟⲧ ⲛϩⲟⲟⲩ ϣⲁⲛⲧⲉⲓⲛⲟⲓ ⲙⲡϩⲱⲃ ⲉⲧⲛⲁⲛⲟⲩϥ ⲉⲧⲉϣϣⲉ ⲉⲣⲟⲓ ⲉⲁⲁϥ ·
ⲙⲛⲛⲥⲱⲥ ⲁϥⲙⲟⲟϣⲉ ⲉⲃⲟⲗ ϩⲓⲧⲟⲟⲧ ·
ⲁⲩⲱ ⲛⲛⲁⲩ ⲉⲛⲉⲛⲉⲣⲏⲩ
ⲁⲩⲱ ⲁⲓⲧⲱⲙⲥ ⲙⲙⲟϥ ϩⲙⲡⲧⲟⲡⲟⲥ
ⲡⲉϫⲁⲓ ⲇⲉ ⲛⲁϥ ϫⲉⲡⲁⲙⲉⲣⲓⲧ
ⲡⲉϫⲁϥ ⲛⲁⲓ ⲛϭⲓⲡϩⲗⲗⲟ
ⲁⲛⲁⲥⲁⲣⲝ ϭⲱϭ ⲉⲃⲟⲗ ϩⲛⲧⲉⲓⲱⲧⲉ ⲛⲧⲡⲉ ·
ⲛⲧⲉⲣⲉⲡⲛⲟⲩⲧⲉ
ϥⲥⲏϩ ⲅⲁⲣ ϫⲉⲛⲉⲣⲉⲡⲣⲱⲙⲉ ⲛⲁⲱⲛϩ ⲁⲛ ⲉⲟⲉⲓⲕ ⲙⲁⲩⲁⲁϥ ⲁⲗⲗⲁ ⲉϣⲁϫⲉ ⲛⲓⲙ ⲉⲧⲛⲏⲩ ⲉⲃⲟⲗ ϩⲛⲧⲧⲁⲡⲣⲟ ⲙⲡⲛⲟⲩⲧⲉ · ⲉⲣⲉⲡⲣⲱⲙⲉ ⲛⲁⲱⲛϩ ⲉⲣⲟⲟⲩ ·
ⲉⲕϣⲁⲛⲣⲡⲟⲩⲱϣ ⲙⲡⲛⲟⲩⲧⲉ ϥⲛⲁϥⲓ ⲙⲡⲉⲕⲣⲟⲟⲩϣ · ϩⲙⲙⲁ ⲛⲓⲙ ·
ⲡⲉϫⲁϥ ⲅⲁⲣ ϩⲙⲡⲉⲩⲁⲅⲅⲉⲗⲓⲟⲛ ⲉⲧⲟⲩⲁⲁⲃ · ϫⲉⲙⲡⲣϥⲓⲣⲟⲟⲩϣ ϫⲉⲟⲩ ⲡⲉ ⲡⲉⲧⲉⲧⲛⲉⲟⲩⲟⲙϥ · ⲏ ⲟⲩ ⲡⲉ ⲡⲉⲧⲉⲧⲛⲉⲥⲟⲟϥ · ⲏ ⲟⲩ ⲡⲉ ⲡⲉⲧⲉⲧⲛⲉⲧⲁⲁϥ ϩⲓⲱⲧⲧⲏⲩⲧⲛ · ⲡⲉⲧⲛⲉⲓⲱⲧ ⲉⲧϩⲛⲙⲡⲏⲩⲉ · ⲥⲟⲟⲩⲛ ⲙⲡⲉⲧⲉⲧⲛⲣⲭⲣⲉⲓⲁ ⲙⲙⲟϥ ⲙⲡⲁⲧⲉⲧⲛⲁⲓⲧⲉⲓ ⲙⲙⲟϥ ·
ϣⲓⲛⲉ ⲛⲧⲟϥ ⲛⲥⲁⲧⲉϥⲙⲛⲧⲣⲣⲟ ⲙⲛⲧⲉϥⲇⲓⲕⲁⲓⲟⲥⲩⲛⲏ ·
ⲁⲩⲱ ⲛⲁⲓ ⲥⲉⲛⲁⲟⲩⲟϩⲟⲩ ⲉⲣⲱⲧⲉⲛ ·
ⲛⲁⲓ ⲇⲉ ⲛⲧⲉⲣⲓⲥⲱⲧⲙ ⲉⲣⲟⲟⲩ · ⲁⲓⲣϣⲡⲏⲣⲉ ⲉⲙⲁⲧⲉ · ⲡⲉϫⲁⲓ ⲛⲁϥ ϫⲉⲱ ⲡⲁⲉⲓⲱⲧ ⲉⲧⲟⲩⲁⲁⲃ · ⲉϣⲁⲕⲥⲩⲛⲁⲅⲉ ⲧⲱⲛ ⲙⲡⲥⲁⲃⲃⲁⲧⲟⲛ ⲙⲛⲧⲕⲩⲣⲓⲁⲕⲏ ·
ⲛⲧⲟϥ ⲇⲉ ⲡⲉϫⲁϥ ⲛⲁⲓ ϫⲉⲱ ⲡⲁⲉⲓⲱⲧ ⲉⲧⲟⲩⲁⲁⲃ ·
ϥⲛⲏⲩ ⲛϭⲓⲟⲩⲁⲅⲅⲉⲗⲟⲥ · ⲛⲧⲉⲡⲛⲟⲩⲧⲉ · ⲉϥⲥⲩⲛⲁⲅⲉ ⲙⲙⲟⲓ ⲙⲡⲥⲁⲃⲃⲁⲧⲟⲛ ⲙⲛⲧⲕⲩⲣⲓⲁⲕⲏ · ⲁⲩⲱ ⲟⲩⲟⲛ ⲛⲓⲙ ⲉϥϩⲙⲡϫⲁⲓⲉ · ⲉⲧⲡⲟⲗⲩⲧⲉⲩⲉ ⲉⲧⲃⲉⲡⲛⲟⲩⲧⲉ · ⲁⲩⲱ ⲉⲧⲙⲛⲁⲩ ⲉⲣⲱⲙⲉ ·
ϥⲛⲏⲩ ⲛϭⲓⲟⲩⲁⲅⲅⲉⲗⲟⲥ · ⲛϥⲥⲩⲛⲁⲅⲉ ⲙⲙⲟⲩ · ⲁⲩⲱ ⲛϥⲥⲗⲥⲱⲗⲟⲩ ·
ⲉⲩϣⲁⲛⲉⲡⲓⲑⲩⲙⲉⲓ ⲇⲉ ⲟⲛ ⲉⲛⲁⲩ ⲉⲣⲱⲙⲉ · ϣⲁⲩⲁⲛⲁⲗⲁⲙⲃⲁⲛⲉ ⲙⲙⲟⲟⲩ · ⲉⲛⲉⲡⲟⲩⲣⲁⲛⲓⲟⲛ · ⲛⲥⲉⲛⲁⲩ ⲉⲛⲉⲧⲟⲩⲁⲁⲃ ⲧⲏⲣⲟⲩ · ⲛⲥⲉⲁⲥⲡⲁⲍⲉ ⲙⲙⲟⲟⲩ ⲛⲧⲉⲡⲉⲩϩⲏⲧ · ϫⲓⲟⲩⲟⲉⲓⲛ ⲛⲥⲉⲟⲩⲣⲟⲧ ⲁⲩⲱ ⲛⲥⲉⲉⲩⲫⲣⲁⲛⲉ ⲙⲙⲟⲟⲩ · ⲙⲛⲡⲛⲟⲩⲧⲉ ϩⲛⲛⲁⲅⲁⲑⲟⲛ ⲉⲧⲙⲙⲁⲩ ·
ⲉⲩϣⲁⲛⲛⲁⲩ ⲇⲉ ⲉⲣⲟⲟⲩ ϣⲁⲩⲥⲟⲗⲥⲗ ⲛⲥⲉⲣⲡⲱⲃϣ ϫⲉⲁⲩϣⲡ ϩⲓⲥⲉ ⲉⲡⲧⲏⲣϥ · ⲙⲛⲛⲥⲱⲥ ⲟⲛ ⲛⲥⲉⲕⲟⲧⲟⲩ
ⲛⲧⲉⲣⲛϫⲱⲕ ⲇⲉ ⲉⲃⲟⲗ ⲙⲡⲉϣⲗⲏⲗ · ⲁⲛϯ ⲙⲡϩⲁⲙⲏⲛ ·
ⲁⲛϩⲙⲟⲟⲥ ⲇⲉ ϩⲓⲟⲩⲥⲟⲡ
ⲁⲛϭⲱ ⲛϣⲁϫⲉ ⲙⲙⲛⲧⲛⲟϭ
ⲁⲩⲱ ⲙⲡⲛⲁⲩ ⲙⲡⲣⲏ ⲉϥⲛⲁϩⲱⲧⲡ ·
ⲁⲓⲛⲁⲩ ⲉⲩⲟⲉⲓⲕ ⲉϥⲕⲏ ⲉϩⲣⲁⲓ ⲙⲛⲟⲩϩⲛⲁⲩ
ⲡⲉϫⲁϥ ⲛⲁⲓ ϫⲉⲧⲱⲟⲩⲛ ⲡⲁⲥⲟⲛ ⲛⲅⲟⲩⲱⲙ · ⲁⲩⲱ ⲛⲅⲥⲱ ⲙⲡⲉⲓⲕⲟⲩⲓ ⲙⲙⲟⲟⲩ · ϫⲉϯⲛⲁⲩ ⲉⲣⲟⲕ ϫⲉⲉⲕⲕⲓⲛⲇⲩⲛⲉⲩⲉ · ϩⲁⲡⲉϩⲕⲟ · ⲙⲛⲡⲉⲓⲃⲉ ⲙⲛⲡϩⲓⲥⲉ ⲛⲛⲉϩⲓⲟⲟⲩⲉ ·
ⲁⲛⲟⲕ ⲇⲉ ⲡⲉϫⲁⲓ
ⲛⲧⲟϥ ⲇⲉ ⲡⲉϫⲁϥ ⲛⲁⲓ · ϫⲉⲡⲁϣⲏⲣⲉ ⲙⲡⲛⲟⲩⲧⲉ ⲛⲁⲗⲩⲡⲉⲓ ⲙⲙⲟⲕ ⲁⲛ ϩⲛⲗⲁⲁⲩ ⲛϩⲱⲃ ⲉϥⲉⲧⲁϫⲣⲟⲕ ϩⲛⲧⲉϥⲁⲅⲁⲡⲏ · ⲛⲧⲉⲛⲉⲕⲃⲁⲗ ϫⲓⲟⲩⲟⲉⲓⲛ · ϩⲛⲧⲉϥⲙⲛⲧⲛⲟⲩⲧⲉ · ⲛⲛⲉⲕⲣⲓⲕⲉ ⲟⲩⲇⲉ ⲛⲛⲉⲕϩⲉ · ⲁⲗⲗⲁ ⲉⲕⲛⲁⲙⲁⲧⲉ ⲙⲡϩⲱⲃ · ⲛⲧⲁⲕϩⲓⲧⲟⲟⲧⲕ ⲉⲣⲟϥ ·
ⲉⲣⲉⲛⲁⲅⲅⲉⲗⲟⲥ ⲥⲕⲉⲡⲁⲍⲉ ⲙⲙⲟⲕ · ⲛⲥⲉⲛⲁϩⲙⲉⲕ ⲉⲛⲉⲡⲓⲃⲟⲩⲗⲏ ⲛⲛⲓⲟⲩⲇⲁⲓ ⲛⲛⲉⲩϩⲉ ⲉⲗⲁⲁⲩ ⲛⲕⲁⲧⲏⲅⲟⲣⲓⲁ ⲉϩⲟⲩⲛ ⲉⲣⲟⲕ · ϩⲛⲧⲉⲕϭⲓⲛⲁⲡⲁⲛⲧⲁ ⲉⲡⲛⲟⲩⲧⲉ ·
ⲛⲧⲉⲣⲉϥⲟⲩⲱ ⲇⲉ ⲉϥϫⲱ ⲛⲛⲁⲓ ⲁϥⲧⲱⲟⲩⲛ
ⲁϥϣⲗⲏⲗ
ⲙⲛⲛⲥⲱⲥ ⲁϥⲛⲕⲟⲧⲕ ⲉⲡⲕⲁϩ ·
ⲁϥϫⲱⲕ ⲉⲃⲟⲗ
ⲁⲛⲟⲕ ⲇⲉ ⲁⲓⲥⲱⲧⲙ ⲉϩⲉⲛⲫⲱⲛⲏ ⲛⲁⲅⲅⲉⲗⲟⲥ
ⲁⲛⲟⲕ ⲇⲉ ⲁⲓⲕⲁⲧ ⲕⲁϩⲏⲩ
ⲁⲓϯⲛⲧⲉⲥⲡⲁϣⲉ ·
ⲁⲓϯ ⲇⲉ ⲙⲡⲉϥⲥⲱⲙⲁ ⲉⲡⲉⲥⲏⲧ
ⲁⲓⲥⲱⲧⲙ ⲉⲡⲉϩⲣⲟⲟⲩ
ⲁⲓϯ ⲇⲉ ⲙⲡⲁϣⲗⲏⲗ ⲉϩⲣⲁⲓ ⲉϫⲱϥ · ⲁⲩⲱ ⲁⲓϭⲱⲗ ⲛⲟⲩⲁϣⲏ ⲛⲱⲛⲉ · ⲉϩⲣⲁⲓ ⲉϫⲱϥ
ⲁⲓⲁϩⲉⲣⲁⲧ
ⲁⲓϣⲗⲏⲗ · ⲡⲙⲉϩⲥⲡⲥⲛⲁⲩ · ⲁⲩⲱ ⲛⲧⲉⲩⲛⲟⲩ ⲁⲧⲃⲛⲛⲉ ϩⲉ ·
ⲁⲛⲟⲕ ⲇⲉ ⲁⲓⲣϣⲡⲏⲣⲉ ⲉⲙⲁⲧⲉ · ⲙⲡⲉⲛⲧⲁϥϣⲱⲡⲉ ·
ⲁⲓⲟⲩⲱⲙ ⲙⲡⲉⲛⲧⲁϥⲥⲉⲉⲡⲉ ⲙⲡⲟⲉⲓⲕ · ⲁⲩⲱ ⲁⲓⲥⲱ ⲙⲡⲙⲟⲟⲩ ⲛⲧⲁϥⲥⲉⲉⲡⲉ ⲉⲣⲟⲛ ·
ⲛⲧⲉⲣⲓⲛⲁⲩ ⲇⲉ ϫⲉⲙⲡⲟⲩⲱϣ ⲁⲛ ⲙⲡⲛⲟⲩⲧⲉ ⲡⲉ ⲉⲧⲣⲁϭⲱ ⲙⲡⲉⲓⲙⲁ · ⲁⲓⲡⲉⲣϣⲧⲟⲟⲧ ⲉⲃⲟⲗ
ⲁⲓϣⲗⲏⲗ ⲉϩⲣⲁⲓ ⲉⲡϫⲟⲉⲓⲥ · ⲁⲩⲱ ⲉⲓⲥⲡⲣⲱⲙⲉ ⲛⲧⲁϥⲉⲓ ϣⲁⲣⲟⲓ ⲛϣⲟⲣⲡ ⲁϥϯϭⲟⲙ ⲛⲁⲓ · ⲁϥⲉⲓ ⲟⲛ ϣⲁⲣⲟⲓ ⲛⲧϩⲉ ⲛⲧⲉϩⲟⲩⲉⲓⲧⲉ ·
ⲡⲉϫⲁϥ ⲛⲁⲓ · ϫⲉⲡⲁⲡⲛⲟⲩⲧⲉ ⲁⲡⲉⲛϫⲟⲉⲓⲥ ⲧⲁⲙⲟⲛ ⲙⲡϩⲟⲟⲩ ϫⲉⲕⲛⲏⲩ ϣⲁⲣⲟⲛ ⲉⲡⲉⲓⲙⲁ ·
ⲉⲓⲥⲥⲉ ⲛⲣⲟⲙⲡⲉ ⲙⲡⲉⲛⲛⲁⲩ ⲉⲣⲱⲙⲉ ⲉⲓⲙⲏⲧⲓ ⲛⲧⲟⲕ ⲙⲁⲩⲁⲁⲕ ·
ⲛⲧⲉⲣⲛⲱⲥⲕ ⲇⲉ ⲛϣⲁϫⲉ ⲙⲛⲛⲉⲛⲉⲣⲏⲩ ·
ⲗⲟⲓⲡⲟⲛ ⲡⲉϫⲁⲛ ⲛⲁϥ ϫⲉⲱ ⲡⲉⲛⲥⲟⲛ · ⲥⲙⲛⲡⲉⲕϩⲏⲧ ⲛⲟⲩⲕⲟⲩⲓ ⲛⲟⲉⲓⲕ ϫⲉⲛⲧⲁⲕⲉⲓ ϩⲛⲟⲩϩⲓⲏ ⲉⲥⲟⲩⲏⲩ ·
ⲁⲡϫⲟⲉⲓⲥ ⲇⲉ ⲧⲟϣⲛ ⲉⲧⲣⲉⲛϭⲱ ⲙⲛⲛⲉⲛⲉⲣⲏⲩ · ⲛⲟⲩϩⲟⲟⲩ ·
ⲧⲛⲣⲁϣⲉ ⲇⲉ ⲛⲙⲙⲁⲕ · ⲱ ⲡⲉⲛⲥⲟⲛ ⲙⲙⲉⲣⲓⲧ ·
ⲛϩⲟⲥⲟⲛ ⲇⲉ ⲛϣⲁϫⲉ ⲙⲛⲛⲉⲛⲉⲣⲏⲩ · ⲉⲓⲥϩⲏⲏⲧⲉ · ⲁⲩⲉⲓⲛⲉ ⲉϩⲟⲩⲛ ⲛϯⲟⲩ ⲛⲟⲉⲓⲕ · ⲉⲩϩⲏⲙ ⲁⲩⲱ ⲉⲩⲣⲟⲟⲩⲧ ϩⲱⲥ ϫⲉⲛⲧⲁⲩϣⲁⲧⲟⲩ ϩⲛⲧⲉⲧⲣⲓⲣ ·
ⲛⲧⲉⲩⲛⲟⲩ ⲁⲩⲉⲓⲛⲉ ⲇⲉ ⲟⲛ ⲛⲟⲩⲛⲕⲁ ⲉϣⲁⲩⲟⲩⲟⲙϥ
ⲁⲛϩⲙⲟⲟⲥ ⲇⲉ ⲁⲛⲟⲩⲱⲙ ⲙⲛⲛⲉⲛⲉⲣⲏⲩ ·
ⲁⲩⲱ ⲡⲉϫⲁϥ
ϥⲧⲟⲟⲩ ⲛⲟⲉⲓⲕ ⲛⲉⲧⲧⲏϣ ⲛⲁⲛ ⲙⲙⲏⲏⲛⲉ ·
ⲛⲧⲉⲣⲕⲉⲓ
ⲁⲩⲱ
ⲛⲧⲉⲣⲛⲟⲩⲱ ⲇⲉ
ϩⲧⲟⲟⲩⲉ ⲇⲉ ⲛⲧⲉⲣⲉϥϣⲱⲡⲉ · ⲁⲓⲡⲁⲣⲁⲕⲁⲗⲉⲓ
ⲡⲉϫⲁⲩ ⲛⲁⲓ ϫⲉⲱ ⲡⲉⲛⲥⲟⲛ ⲙⲡϩⲱⲃ · ⲧⲏϣ ⲛⲁⲕ ⲁⲛ
ⲛⲧⲉⲣⲓⲟⲩⲉ ⲙⲙⲟⲟⲩ ⲛⲁⲩϩⲟⲟⲩ ⲙⲙⲟⲟϣⲉ · ⲁⲓⲉⲓ ⲉⲃⲟⲗ ⲉϩⲣⲁⲓ ⲉϫⲛⲟⲩⲡⲏⲅⲏ ⲙⲙⲟⲟⲩ ·
ⲁⲛⲟⲕ ⲇⲉ ⲁⲓϩⲙⲟⲟⲥ ⲛⲟⲩⲕⲟⲩⲓ ⲉⲧⲃⲉⲡϩⲓⲥⲉ · ⲁⲩⲱ ⲛⲉⲩⲛϩⲉⲛⲛⲟϭ ⲛϣⲏⲛ ⲣⲏⲧϩⲓϫⲛⲧⲡⲏⲅⲏ ·
ⲛⲧⲉⲣⲓⲙⲓⲕⲉ ⲁⲩⲱ ⲛⲧⲁⲙⲧⲟⲛ ⲛⲟⲩⲕⲟⲩⲓ · ⲁⲓϭⲱ ⲉⲓϯⲟⲩⲟⲓ ϩⲛⲛϣⲏⲛ · ⲉⲓⲣϣⲡⲏⲣⲉ ·
ⲁⲩⲱ ⲉⲓⲙⲉⲉⲩⲉ ⲉⲃⲟⲗ ϫⲉⲛⲓⲙ ⲡⲉ ⲛⲧⲁϥⲧⲱⲱϭⲉ ⲙⲙⲟⲟⲩ ⲙⲡⲉⲓⲙⲁ ·
ⲁⲩⲱ ⲟⲛ ⲟⲩⲛϩⲉⲛⲃⲛⲛⲉ ⲛϩⲏⲧⲟⲩ ⲉⲩⲟⲧⲡ ⲛⲕⲁⲣⲡⲟⲥ · ⲙⲛϩⲉⲛⲕⲓⲧⲣⲉ ⲁⲩⲱ ϩⲉⲛϩⲣⲙⲁⲛ · ⲙⲛϩⲉⲛⲕⲛⲧⲉ · ⲙⲛϩⲉⲛϫⲙⲡⲉϩ · ⲙⲛϩⲉⲛⲉⲗⲟⲟⲗⲉ · ⲁⲩⲱ ϩⲉⲛⲇⲟⲣⲁⲕⲓⲟⲛ · ⲙⲛϩⲉⲛⲕⲓⲥⲙⲁ · ⲙⲛϩⲉⲛⲕⲉϣⲏⲛ ⲉⲩϣⲉϣⲥϯⲛⲟⲩϥⲉ ⲉⲃⲟⲗ ·
ⲧⲡⲏⲅⲏ ⲛⲉⲥⲧⲁⲩⲉ ⲙϩⲟⲟⲩ ⲉⲃⲟⲗ ⲉⲥⲧⲥⲟ ⲛⲛϣⲏⲛ ⲧⲏⲣⲟⲩ ⲉⲧⲣⲏⲧ ϩⲙⲡⲙⲁ ⲉⲧⲙⲙⲁⲩ ·
ⲛϩⲟⲥⲟⲛ ⲇⲉ ⲉⲓⲣϣⲡⲏⲣⲉ · ⲛⲛϣⲏⲛ · ⲁⲩⲱ ⲉⲓⲑⲉⲱⲣⲉⲓ ⲙⲙⲟⲟⲩ ⲙⲛⲛⲉⲩⲕⲁⲣⲡⲟⲥ · ⲉⲓⲥϥⲧⲟⲟⲩ ⲛϣⲏⲣⲉ ϣⲏⲙ ⲁⲩⲉⲓ ⲙⲡⲟⲩⲉ ⲉⲛⲉⲥⲱⲟⲩ ϩⲛⲧⲉⲩϩⲓⲕⲱⲛ · ⲉⲣⲉϩⲉⲛⲃⲁⲗⲟⲧ ⲉⲛⲉⲥⲟⲟⲩ ⲧⲟ ϩⲓⲱⲟⲩ · ⲙⲡⲉⲥⲙⲟⲧ ⲛϩⲉⲛⲡⲉⲣⲓⲥⲱⲙⲁ ·
ⲛⲧⲉⲣⲟⲩⲡⲱϩ ⲇⲉ ⲉⲣⲟⲓ ⲡⲉϫⲁⲩ ⲛⲁⲓ ϫⲉⲭⲁⲓⲣⲉ ⲡⲁⲡⲛⲟⲩⲧⲉ ⲡⲉⲛⲙⲉⲣⲓⲧ ⲛⲥⲟⲛ ·
▢ ⲁⲥϣⲱⲡⲉ ⲇⲉ ⲛⲧⲉⲣⲉⲡⲉⲛⲥⲱⲧⲏⲣ ⲧⲱⲟⲩⲛ ⲉⲃⲟⲗ ϩⲛⲛⲉⲧⲙⲟⲟⲩⲧ ⲁϥⲉⲓ ⲉϩⲣⲁⲓ ⲉϫⲙⲡⲧⲟⲟⲩ ⲛⲛϫⲟⲉⲓⲧ ⲁϥϩⲙⲟⲟⲥ ⲁϥⲧⲣⲉⲟⲩⲕⲗⲟⲟⲗⲉ ⲕⲱⲧⲉ ⲉⲛⲉⲭⲱⲣⲁ ⲧⲏⲣⲟⲩ ⲉⲧⲉⲣⲉⲛⲁⲡⲟⲥⲧⲟⲗⲟⲥ ⲛϩⲏⲧⲟⲩ ·
ⲁⲥⲥⲟⲟⲩϩⲟⲩ ⲉϩⲟⲩⲛ ϩⲁϩⲧⲙⲡⲥⲱⲧⲏⲣ ϩⲓϫⲙⲡⲧⲟⲟⲩ ⲛⲛϫⲟⲉⲓⲧ ⁛
ⲁϥⲟⲩⲱϣⲃ ⲛϭⲓⲓⲱϩⲁⲛⲛⲏⲥ ⲡⲉϫⲁϥ ⲙⲡⲥⲱⲧⲏⲣ ϫⲉⲡⲁϫⲟⲉⲓⲥ ·
ⲉⲓⲥϩⲏⲏⲧⲉ ⲕϫⲱ ⲙⲙⲟⲥ ⲛⲁⲓ ϫⲉⲛⲧⲏⲟⲩⲙⲉⲣⲓⲧ
▢ ⲧⲟⲧⲉ ⲛⲁⲡⲟⲥⲧⲟⲗⲟⲥ ⲁⲩⲣⲧϩⲉ ⲛⲛⲉⲧⲙⲟⲟⲩⲧ ·
ⲁⲩϩⲉ
ⲁⲡⲥⲱⲧⲏⲣ ⲁⲙⲁϩⲧⲉ
ⲁϥⲟⲩⲱϣⲃ ⲛϭⲓⲓⲱϩⲁⲛⲛⲏⲥ
ⲁϥⲟⲩⲱϣⲃ ⲛϭⲓⲡⲥⲱⲧⲏⲣ ⲡⲉϫⲁϥ ⲛⲓⲱϩⲁⲛⲛⲏⲥ
ϫⲉⲥⲱⲧⲙ ⲉⲣⲟⲓ ⲛⲧⲁⲧⲁⲙⲟⲕ ⲉϩⲱⲃ ⲛⲓⲙ ·
ⲕⲛⲁⲩ ⲉⲡⲉⲭⲉⲓⲣⲟⲩⲃⲉⲓⲛ ·
ⲉⲣⲉⲛϣⲁϫⲉ ⲙⲡⲉⲓⲱⲧ ϩⲏⲡ
ⲉⲓⲥϩⲏⲏⲧⲉ
ⲁⲩⲱ ⲁⲡⲥⲱⲧⲏⲣ ⲕⲟⲧϥ ⲉⲡⲉⲭⲉⲓⲣⲟⲩⲃⲉⲓⲛ
ⲛⲅⲧⲁⲙⲟϥ ⲉϩⲱⲃ
▢ ⲉⲛⲉⲣⲉⲛⲣⲱⲙⲉ ⲥⲟⲟⲩⲛ ⲛⲛⲥⲟⲡⲥⲡ ⲙⲙⲓⲭⲁⲏⲗ ⲙⲡⲛⲁⲩ ⲉⲧⲉⲣⲉⲡⲙⲟⲟⲩ ⲛⲁⲉⲓ ⲉϫⲙⲡⲕⲁϩ · ⲛⲉⲩⲛⲁⲣⲛⲟⲃⲉ ⲁⲛ ⲉⲡⲧⲏⲣϥ ·
ⲉⲡⲉⲓⲇⲏ ϣⲁⲣⲉⲙⲓⲭⲁⲏⲗ ϫⲓ ⲛⲁϥ ⲙⲙⲛⲧⲥⲛⲟⲟⲩⲥ ⲛⲧⲃⲁ ⲛⲁⲅⲅⲉⲗⲟⲥ ⲛⲥⲉⲃⲱⲕ ⲉϩⲟⲩⲛ ϣⲁⲡⲉⲓⲱⲧ ·
ⲛⲥⲉⲡⲁϩⲧⲟⲩ ⲙⲡⲉϥⲙⲧⲟ ⲉⲃⲟⲗ ⲉⲙⲉⲩⲧⲱⲟⲩⲛ ·
ⲉϩⲣⲁⲓ ⲉⲡⲧⲏⲣϥ ϣⲁⲛⲧⲉⲡⲛⲟⲩⲧⲉ ⲧⲛⲛⲟⲟⲩ ⲙⲡⲙⲟⲟⲩ ⲉϩⲣⲁⲓ ⲉϫⲙⲡⲕⲟⲥⲙⲟⲥ ·
ⲁⲓⲟⲩⲱϣⲃ ⲡⲉϫⲁⲓ ⲙⲡⲉⲭⲉⲓⲣⲟⲩⲃⲉⲓⲛ ϫⲉⲁⲓⲥⲱⲧⲙ ⲉⲣⲟϥ ⲉϥϫⲱ ⲙⲙⲟⲥ ·
ϫⲉⲁⲡⲛⲟⲩⲧⲉ ⲧⲁⲙⲓⲉⲧⲡⲉ ⲙⲛⲡⲕⲁϩ ·
ⲁⲩⲱ ⲟⲛ ϫⲉⲁⲡⲛⲟⲩⲧⲉ
ⲡⲉϫⲉⲡⲉⲭⲉⲓⲣⲟⲩⲃⲉⲓⲛ
ϩⲁⲧϩⲏ ⲙⲡⲁⲧⲉⲡⲛⲟⲩⲧⲉ ⲧⲁⲙⲓⲉⲧⲡⲉ ⲙⲛⲡⲕⲁϩ
ⲉⲧⲃⲉⲡⲁⲓ
ⲁⲩⲱ ⲡⲉⲧⲛⲁⲱⲣⲕ ⲙⲡⲉϭⲣⲟⲟϭ
ⲡⲉⲓⲧⲱϣ ⲛⲟⲩⲱⲧ ⲡⲉⲧϣⲟⲟⲡ
ⲡⲉϫⲁⲓ ⲙⲡⲉⲭⲉⲓⲣⲟⲩⲃⲉⲓⲛ
ⲛⲧⲉⲛⲣⲱⲙⲉ ⲱⲛϩ ⲉⲣⲟϥ ·
ⲡⲉϫⲉⲡⲉⲭⲉⲓⲣⲟⲩⲃⲉⲓⲛ ⲛⲁⲓ ϫⲉⲥⲱⲧⲙ ⲛⲧⲁⲧⲁⲙⲟⲕ ⲉϩⲱⲃ ⲛⲓⲙ ⁛
▢ ⲁⲥϣⲱⲡⲉ ⲇⲉ ⲛⲧⲉⲣⲉⲡⲛⲟⲩⲧⲉ ⲧⲁⲙⲓⲟ ⲛⲁⲇⲁⲙ ⲁϥⲕⲁⲁϥ ϩⲙⲡⲡⲁⲣⲁⲇⲓⲥⲟⲥ ⲙⲡⲟⲩⲛⲟϥ ⲁϥϩⲱⲛ ⲉⲧⲟⲟⲧϥ ⲉϥϫⲱ ⲙⲙⲟⲥ ⲛϯϩⲉ ϫⲉⲉⲃⲟⲗ ϩⲛϣⲏⲛ ⲛⲓⲙ ⲉⲧϩⲙⲡⲡⲁⲣⲁⲇⲓⲥⲟⲥ ⲉⲕⲉⲟⲩⲱⲙ ⲉⲃⲟⲗ ⲛϩⲏⲧⲟⲩ ϣⲁⲧⲙⲡϣⲏⲛ ⲛⲥⲟⲩⲛⲡⲡⲉⲧⲛⲁⲛⲟⲩϥ ⲙⲛⲡⲡⲉⲧϩⲟⲟⲩ ⲛⲛⲉⲕⲟⲩⲱⲙ ⲉⲃⲟⲗ ⲛϩⲏⲧϥ ϩⲙⲡⲉϩⲟⲟⲩ ⲇⲉ ⲉⲧⲕⲛⲁⲟⲩⲱⲙ ⲉⲃⲟⲗ ⲛϩⲏⲧϥ ϩⲛⲟⲩⲙⲟⲩ ⲕⲛⲁⲙⲟⲩ ·
ⲡⲇⲓⲁⲃⲟⲗⲟⲥ ⲇⲉ ⲁϥⲕⲱϩ ⲉⲣⲟϥ ϫⲉⲁϥⲛⲁⲩ ⲉⲡⲛⲟϭ ⲛⲉⲟⲟⲩ ⲉⲧⲕⲱⲧⲉ ⲉⲣⲟϥ ·
ⲛⲉⲣⲉⲡⲣⲏ ⲙⲛⲡⲟⲟϩ ⲡⲛⲟϭ ⲥⲛⲁⲩ ⲛⲣⲉϥⲣⲟⲩⲟⲉⲓⲛ ⲛⲏⲩ ⲙⲙⲏⲛⲉ ⲉⲩⲟⲩⲱϣⲧ ⲛⲁⲇⲁⲙ ⲙⲡⲁⲧⲟⲩϣⲁ ⲉϫⲙⲡⲕⲁϩ ·
ⲁϥⲃⲱⲕ ⲛϭⲓⲡⲇⲓⲁⲃⲟⲗⲟⲥ ⲁϥⲡⲗⲁⲛⲁ ⲛⲁⲇⲁⲙ ⲙⲛⲧⲉϥⲥϩⲓⲙⲉ ϣⲁⲛⲧⲟⲩⲛⲟϫⲟⲩ ⲉⲃⲟⲗ ϩⲙⲡⲡⲁⲣⲁⲇⲓⲥⲟⲥ ⲛⲥⲉⲉⲝⲟⲣⲓⲍⲉ ⲙⲙⲟϥ ⲉⲡⲕⲁϩ ⲛⲉⲩⲉⲓⲗⲁⲧ ·
ⲁϥϣⲱⲡⲉ ϩⲛϩⲉⲛⲣⲟⲟⲩϣ ⁛
ⲙⲛⲛⲥⲁⲛⲁⲓ ⲇⲉ ⲧⲏⲣⲟⲩ ⲁϥϩⲕⲟ ⲙⲡϥϭⲛⲧⲣⲟⲫⲏ ⲉⲟⲩⲱⲙ ⲛⲧϩⲉ ⲛⲛⲉⲧⲉϣⲁⲩⲟⲩⲟⲙⲟⲩ ⲙⲙⲏⲛⲉ ϩⲙⲡⲡⲁⲣⲁⲇⲓⲥⲟⲥ :
ⲁϥⲱϣ ⲉϩⲣⲁⲓ ⲉⲡϫⲟⲉⲓⲥ ϩⲛⲟⲩⲗⲩⲡⲏ ⲙⲛⲟⲩⲙⲕⲁϩ ⲛϩⲏⲧ ·
ⲁϥϣⲛϩⲧⲏϥ ϩⲁⲣⲟϥ ⲛϭⲓⲡϣⲏⲣⲉ ⲛⲧⲙⲛⲧⲁⲅⲁⲑⲟⲥ ϫⲉⲛⲧⲟϥ ⲡⲉ ⲛⲧⲁϥϣⲡⲧⲱⲱⲣⲉ ⲙⲙⲟϥ ·
ⲁϥϣⲁϫⲉ ⲙⲛⲡⲉϥⲉⲓⲱⲧ ⲛⲁⲅⲁⲑⲟⲥ ⲡϫⲟⲉⲓⲥ ⲛⲛⲁⲅⲅⲉⲗⲟⲥ ⲙⲛⲛⲉⲡⲛⲉⲩⲙⲁ ϫⲉⲉⲓⲥ ⲡⲣⲱⲙⲉ ⲛⲧⲁⲛⲧⲁⲙⲓⲟϥ ⲕⲁⲧⲁⲡⲉⲛⲉⲓⲛⲉ ⲙⲛⲧϥϩⲓⲕⲱⲛ ⲛⲁϥϩⲕⲟ ·
ⲁⲓϣⲛϩⲧⲏⲓ ϩⲁⲣⲟϥ ⲱ ⲡⲁⲉⲓⲱⲧ ⲉϣⲱⲡⲉ ⲇⲉ ⲡⲉⲧⲉϩⲛⲁϩ ⲡⲉ ⲙⲡⲣⲕⲁⲁϥ ⲉⲙⲟⲩ ϩⲁⲡⲉⲕϩⲟ · ⲛϯϩⲉ ⲇⲉ ⲁϥⲟⲩⲱϣⲃ ⲛϭⲓⲡⲉⲓⲱⲧ ⲛⲧⲙⲛⲧϣⲁⲛϩⲧⲏϥ ·
ⲡⲉϫⲁϥ ⲙⲡⲉϥϣⲏⲣⲉ ⲙⲙⲉⲣⲓⲧ ϫⲉⲉϣϫⲉ ⲁⲕϣⲛϩⲧⲏⲕ ϩⲁⲡⲣⲱⲙⲉ ⲛⲧⲁⲛⲧⲁⲙⲓⲟϥ ⲉⲁϥⲕⲱ ⲛⲥⲱϥ ⲛⲧⲉⲛⲧⲟⲗⲏ ·
ⲃⲱⲕ ⲛⲅϯ ⲛⲁϥ ⲛⲧⲉⲕⲥⲁⲣⲝ ⲛϥⲟⲩⲟⲙⲥ ϫⲉⲛⲧⲟⲕ ⲡⲉ ⲛⲧⲁⲕϣⲡⲧⲱⲱⲣⲉ ⲙⲙⲟϥ ⁛—
▢ ⲁϥⲟⲩⲱϣⲃ ⲛϭⲓⲡϣⲏⲣⲉ ⲛⲧⲙⲛⲧⲁⲅⲁⲑⲟⲥ ⲡⲉϫⲁϥ ⲙⲡⲉϥⲉⲓⲱⲧ ϫⲉⲡⲉⲕϣⲁϫⲉ ⲥⲙⲁⲙⲁⲁⲧ ·
ⲡⲉⲛⲧⲁⲕϫⲟⲟϥ ⲛⲁⲓ ϯⲛⲁⲁϥ ·
ⲁϥⲉⲓ ⲉⲃⲟⲗ ⲛϭⲓⲡϣⲏⲣⲉ ⲙⲙⲉⲣⲓⲧ ⲛⲛⲁϩⲣⲙⲡⲉϥⲉⲓⲱⲧ ⲛⲁⲅⲁⲑⲟⲥ ·
ⲁϥϫⲓ ⲛⲟⲩⲕⲟⲩⲓ ϩⲙⲡⲉϥⲥⲡⲓⲣ ⲛⲟⲩⲛⲁⲙ ϩⲛⲧⲉϥⲥⲁⲣⲝ ⲛⲛⲟⲩⲧⲉ ·
ⲁϥⲥⲉϩⲥⲱϩⲥ ⲁϥⲉⲓⲛⲉ ⲙⲙⲟⲥ ϣⲁⲡⲉϥⲉⲓⲱⲧ ⲉⲧⲟⲩⲁⲁⲃ ·
▢ ⲁⲡⲉϥⲉⲓⲱⲧ ϩⲱⲱϥ ϫⲓ ⲛⲁϥ ⲉⲃⲟⲗ ϩⲙⲡⲉϥⲥⲱⲙⲁ ⲁϥⲁⲁⲥ ⲛⲟⲩⲃⲗⲃⲓⲗⲉ ⲛⲥⲟⲩⲟ ⲁϥⲉⲓⲛⲉ ⲉⲃⲟⲗ ⲛⲧⲉⲥⲫⲣⲁⲅⲓⲥ ⲛⲟⲩⲟⲉⲓⲛ ⲛⲧⲁϥⲧⲱⲱⲃⲉ ⲛⲛⲓⲁⲓⲱⲛ ⲙⲡⲟⲩⲟⲉⲓⲛ ⲛϩⲏⲧⲥ ⲁϥⲧⲱⲱⲃⲉ ⲛⲧⲃⲗⲃⲓⲗⲉ ⲛⲥⲟⲩⲟ ⲉⲧⲉⲥⲙⲏⲧⲉ ·
ⲡⲉϫⲁϥ ⲙⲡⲉϥϣⲏⲣⲉ ⲙⲙⲉⲣⲓⲧ ϫⲉϫⲓⲧⲁⲓ ⲛⲅⲧⲁⲁⲥ ⲙⲙⲓⲭⲁⲏⲗ ⲡⲁⲣⲭⲁⲅⲅⲉⲗⲟⲥ ⲛϥⲧⲁⲁⲥ ⲛⲁⲇⲁⲙ ⲛϥϫⲟⲟⲥ ⲧⲁⲣⲉϥⲱⲛϩ ⲉⲣⲟⲥ ⲙⲛⲛⲉϥϣⲏⲣⲉ ·
ⲁⲩⲱ ⲛϥⲧⲥⲁⲃⲟϥ ⲉⲧϭⲓⲛϫⲟⲟⲥ ⲙⲛⲧϭⲓⲛⲟⲗⲥ ·
ⲓⲏⲥⲟⲩⲥ ⲇⲉ ⲁϥⲙⲟⲩⲧⲉ ⲉⲙⲓⲭⲁⲏⲗ ⲡⲉϫⲁϥ ⲛⲁϥ ϫⲉϫⲓⲧⲁⲓ ⲛⲅⲧⲁⲁⲥ ⲛⲁⲇⲁⲙ ⲧⲁⲣϥⲱⲛϩ ⲉⲣⲟⲥ ⲙⲛⲛⲉϥϣⲏⲣⲉ ⲧⲏⲣⲟⲩ ·
ⲁϥⲉⲓ ϣⲁⲁⲇⲁⲙ ⲛϭⲓⲙⲓⲭⲁⲏⲗ ⲉϥϩⲓϫⲙⲡⲓⲟⲣⲇⲁⲛⲏⲥ ⲉⲡⲉϥϣⲙⲟⲩⲛ ⲡⲉ ⲙⲡϥⲟⲩⲱⲙ ⲉϥⲱϣ ⲉϩⲣⲁⲓ ⲉⲡϫⲟⲉⲓⲥ ·
ⲡⲉϫⲁϥ ⲛⲁϥ ⲛϭⲓⲙⲓⲭⲁⲏⲗ ϫⲉⲉⲓⲣⲏⲛⲏ ⲛⲁⲕ ·
ⲁⲡϫⲟⲉⲓⲥ
ⲛⲧⲉⲣⲉⲁⲇⲁⲙ ⲇⲉ ⲥⲱⲧⲙ ⲉⲛⲁⲓ ⲛⲧⲟⲟⲧϥ ⲙⲙⲓⲭⲁⲏⲗ
ⲁϥⲧⲥⲁⲃⲟϥ ⲉⲧϭⲓⲛϫⲟⲟϥ
▢ ⲡⲙⲟⲟⲩ ϭⲉ ⲙⲛⲡⲉⲥⲟⲩⲟ ⲙⲛⲡⲉϭⲣⲟⲟϭ ⲁⲩⲱ ⲡⲉⲑⲣⲟⲛⲟⲥ ⲙⲡⲉⲓⲱⲧ ⲡⲉⲓⲧⲱϣ ⲛⲟⲩⲱⲧ ⲡⲉⲧϣⲟⲟⲡ ⲙⲙⲟⲟⲩ ⲁⲩⲱ ϩⲉⲛϩⲓⲥⲟⲛ ⲛⲉ ⲙⲛⲡϣⲏⲣⲉ ⲙⲡⲛⲟⲩⲧⲉ ·
ⲁⲛⲟⲕ ⲇⲉ ⲓⲱϩⲁⲛⲛⲏⲥ ⲁⲓⲛⲁⲩ ⲁⲩⲱ ⲁⲓⲣⲁϣⲉ ⲛⲧⲉⲣⲓⲥⲱⲧⲙ ⲉⲛⲁⲓ ·
ⲁⲥϣⲱⲡⲉ ⲇⲉ ⲙⲛⲛⲥⲁⲛⲁⲓ ⲁϥⲧⲁⲗⲟⲓ ⲉϫⲛⲛⲉϥⲧⲛϩ ⲛⲟⲩⲟⲉⲓⲛ ⲛϭⲓⲡⲉⲭⲉⲓⲣⲟⲩⲃⲉⲓⲛ ⲁϥϫⲓⲧ ⲉⲧⲙⲉϩⲥⲁϣϥ ⲙⲡⲉ ·
ⲁⲓⲛⲁⲩ ⲉϩⲉⲛⲛⲟϭ ⲛϣⲡⲏⲣⲉ ϩⲙⲡⲙⲁ ⲉⲧⲙⲙⲁⲩ ·
ⲁⲓⲛⲁⲩ ⲛⲧⲁⲝⲓⲥ ⲧⲏⲣⲟⲩ ⲛⲛⲁⲅⲅⲉⲗⲟⲥ ·
ⲧϣⲟⲣⲡ ⲛⲧⲁⲝⲓⲥ ⲛⲥⲉⲣⲁⲫⲉⲓⲛ ⲛⲉⲧϩⲱⲃⲥ ⲉⲡⲉⲓⲱⲧ ⲉⲣⲉϩⲉⲛϣⲟⲩⲣⲏ ⲛⲛⲟⲩⲃ ⲛⲧⲟⲟⲧⲟⲩ ⲉⲩϫⲱ ⲙⲙⲟⲥ ϫⲉⲁⲗⲗⲏⲗⲟⲩⲓⲁ
▢ ⲕⲉⲛⲟϭ ⲛϣⲡⲏⲣⲉ ⲁⲓⲛⲁⲩ ⲉⲣⲟⲥ ·
ⲁⲛⲟⲕ ⲓⲱϩⲁⲛⲛⲏⲥ ⲛⲧⲉⲣⲓⲛⲁⲩ
ⲁⲓⲟⲩⲱϣⲃ ⲡⲉϫⲁⲓ
ⲁϥⲟⲩⲱϣⲃ ⲛϭⲓⲡⲉⲭⲉⲓⲣⲟⲩⲃⲉⲓⲛ
▢ ⲙⲛⲛⲥⲁⲛⲁⲓ ⲇⲉ ⲁⲓⲛⲁⲩ ⲉⲩⲡⲩⲅⲏ ⲙⲙⲟⲟⲩ
▢ ⲁⲙⲡⲏⲩⲉ ⲟⲩⲱⲛ ⲛⲥⲁⲡⲉⲓⲥⲁ · ⲙⲛⲡⲁⲓ ·
ⲁⲓⲛⲁⲩ
ⲉϥⲙⲏⲣ ⲛⲟⲩⲙⲟϫⲕϥ
ⲉⲣⲉⲟⲩⲥⲫⲟⲛⲅⲟⲥ
ⲁϥⲧⲟϭⲛϥ ⲉⲡⲟⲩⲉ ⲉϥϫⲱ ⲙⲙⲟⲥ ϫⲉⲥⲁϩⲱⲕ
ⲡⲉϫⲁⲓ ⲙⲡⲉⲭⲉⲓⲣⲟⲩⲃⲉⲓⲛ
ⲡⲉϫⲁϥ ⲛⲁⲓ ϫⲉⲕⲛⲁⲩ ⲉⲡⲁⲅⲅⲉⲗⲟⲥ ⲛⲧⲟⲣⲅⲏ
ⲉⲛⲉⲛⲧⲁⲙⲓⲭⲁⲏⲗ
▢ ⲡⲉϫⲁϥ ⲛⲁⲓ ⲟⲛ ϫⲉⲟⲩⲛ ϩⲙⲉ ⲛⲗⲉⲅⲓⲱⲛ ⲉⲩⲉⲓⲣⲉ
ⲁⲡⲁ ⲃⲓⲕⲧⲱⲣ ⲇⲉ ⲛⲉϥϯⲟⲩⲃⲉⲡⲇⲟⲩⲝ ⲉⲙⲁⲁⲧⲉ ·
ⲡⲇⲟⲩⲝ ⲇⲉ ⲡⲉϫⲁϥ ⲛⲁϥ
ϫⲉⲕⲛⲁⲑⲩⲥⲓⲁⲍⲉ ϫⲓⲛⲙⲙⲟⲛ
ⲛⲧⲟϥ ⲇⲉ ⲙⲡⲉϥⲟⲩⲱϣⲃ ⲛⲁϥ ⲛⲟⲩϣⲁϫⲉ ·
ⲛⲧⲉⲣⲉϥⲛⲁⲩ ⲇⲉ ⲛϭⲓⲡⲇⲟⲩⲝ ϫⲉⲙⲡⲉϥϣⲁϫⲉ · ⲁϥⲕⲉⲗⲉⲩⲉ ⲉⲧⲣⲉⲩϫⲡⲟ ⲥⲟ ⲛⲗⲁⲙⲡⲁⲥ ⲛⲕⲱϩⲧ ⲉϩⲟⲩⲛ ϩⲁⲛⲉϥⲥⲡⲓⲣⲟⲟⲩⲉ · ⲁⲩⲱ ⲛⲧⲉⲣⲟⲩⲣⲡⲁⲓ · ⲁϥⲧⲣⲉⲩⲉⲓⲛⲉ ⲛϩⲉⲛϣⲗⲓϭ ⲙⲡⲉⲛⲓⲡⲉ ⲉⲩⲗⲟⲃϣ ⲛⲕⲱϩⲧ :—
ⲁⲩϫⲡⲟⲟⲩ ϩⲁϩⲏⲧϥ ϣⲁⲛⲧⲟⲩⲉⲓ ⲉⲃⲟⲗ ϩⲙⲡⲉϥⲥⲟⲓ ·
ⲛⲉⲩⲉⲓⲣⲉ ⲇⲉ ⲛⲛⲁⲓ ⲛⲁϥ ϣⲁϣⲟⲙⲛⲧ
ⲙⲛⲛⲥⲱⲥ
ϫⲉⲕⲛⲁⲑⲩⲥⲓⲁⲍⲉ ⲁⲛ ·
ⲁϥⲕⲉⲗⲉⲩⲉ ⲉⲧⲣⲉⲩϯ ⲛϩⲉⲛⲟⲩⲉⲓϫⲉ ⲉϫⲛⲧⲉϥⲁⲡⲉ · ⲁⲩⲱ ⲛⲥⲉϯⲕⲁⲥⲓⲥ ⲛⲁϥ ·
ⲁⲡⲁ ⲃⲓⲕⲧⲱⲣ ⲇⲉ ⲙⲡⲉϥϩⲱϣ ϩⲁⲧⲉⲓⲃⲁⲥⲁⲛⲟⲥ ·
ⲡⲇⲟⲩⲝ ⲇⲉ ⲁϥⲧⲣⲉⲩⲕⲁⲁϥ ⲉⲡⲉⲥⲏⲧ ϩⲓⲡϩⲉⲣⲙⲉⲧⲁⲣⲓⲟⲛ ·
ⲁϥⲧⲣⲉⲩⲧⲁⲗⲟϥ ⲉⲩϭⲗⲟϭ ⲙⲡⲉⲛⲓⲡⲉ · ⲛⲥⲉⲥⲁϩⲧ ϩⲁⲣⲟϥ ·
ⲁϥⲧⲣⲉⲩϣⲟⲩⲟ ⲑⲏⲛ ϩⲓⲗⲁⲙϫⲁⲧⲡ ⲉⲡⲉⲥⲏⲧ ϩⲛⲧⲉϥϣⲟⲩⲱⲃⲉ · ⲙⲛϩⲉⲛⲕⲗⲁⲩⲣⲁ ·
ⲡⲉϫⲁϥ ⲛⲁϥ ϫⲉⲥⲱⲧⲙ ⲛⲥⲱⲓ ⲙⲡⲣⲙⲟⲩ ⲕⲁⲕⲱⲥ ·
ⲙⲏ ⲛⲁⲛⲟⲩⲕ ⲛⲧⲟⲕ ⲡⲁⲣⲁⲣⲟⲓ · ⲏ ⲉⲕⲟⲩⲉϣⲱⲛϩ ⲛϩⲟⲩⲟ ⲉⲣⲟⲓ ⲛⲅⲥⲟⲟⲩⲛ ⲁⲛ ϫⲉⲛⲉⲕϫⲓⲥⲟⲟⲩⲉ ⲛⲣⲣⲟ ⲛⲉ ⲛⲧⲁⲩⲥϩⲁⲓ ϩⲁⲣⲟⲕ
ⲁⲡⲁ ⲃⲓⲕⲧⲱⲣ ⲇⲉ ⲙⲡⲉϥϭⲙϭⲟⲙ ⲛⲟⲩⲱϣⲃ ⲛⲟⲩϣⲁϫⲉ · ⲉⲧⲃⲉⲡϩⲓⲥⲉ ⲛⲛⲃⲁⲥⲁⲛⲟⲥ · ϫⲉⲛⲉⲣⲉⲡⲉϭⲗⲟϭ ⲙⲡⲉⲛⲓⲡⲉ ⲗⲟⲃϣ ϩⲁⲣⲟϥ ⲉⲡⲉϩⲟⲩⲟ ·
ⲡⲉϫⲉⲡⲇⲟⲩⲝ ⲛⲁϥ
ϫⲉⲁϫⲉⲟⲩϣⲁϫⲉ ⲛⲁⲓ ⲛⲧⲁⲕⲁⲁⲕ
ⲁⲡⲁ
ϫⲉⲉϣϫⲉ ⲙⲡⲓⲥⲱⲧⲙ
ⲁⲡⲁ ⲃⲓⲕⲧⲱⲣ ⲇⲉ ⲁϥⲁϩⲉⲣⲁⲧϥ ⲁϥϣⲗⲏⲗ ⲛⲧⲙⲏⲧⲉ ⲙⲡⲕⲱϩⲧ ⲉϥϫⲱ ⲙⲙⲟⲥ
ϫⲉ ϯⲧⲱⲃϩ ⲙⲙⲟⲕ ⲡⲁϫⲟⲉⲓⲥ ' ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ⲉⲧⲣⲉⲕϣⲱⲡⲉ ⲛⲁⲓ ⲛⲃⲟⲏⲑⲱⲥ · ⲛⲅ' ϯⲧⲟⲟⲧ ϩⲛⲛⲁⲑⲗⲓⲯⲓⲥ ⲧⲏⲣⲟⲩ · ϫⲉⲁⲛⲅⲟⲩⲧⲁⲗⲁⲓⲡⲱⲣⲟⲥ ⲛⲁⲧⲣⲱⲙⲉ · ϫⲉⲕⲁⲥ ⲉⲣⲉⲧⲉⲓⲡⲟⲗⲓⲥ ⲧⲏⲣⲥ ⲛⲁⲉⲓⲙⲉ ϫⲉⲙⲛⲕⲉⲛⲟⲩⲧⲉ ⲛⲥⲁⲃⲗⲗⲁⲕ ⲟⲩⲁⲁⲕ
ϩⲛⲧⲉⲩⲛⲟⲩ ⲇⲉ ⲉⲧⲙⲙⲁⲩ · ⲁϥⲉⲓ ⲉⲃⲟⲗ ϩⲛⲧⲡⲉ ⲛϭⲓⲙⲓⲭⲁⲏⲗ ⲡⲁⲣⲭⲁⲅⲅⲉⲗⲟⲥ ⲉⲧⲟⲩⲁⲁⲃ ·
ⲁϥⲃⲱⲕ ⲉϩⲟⲩⲛ ⲉⲡⲙⲧⲱⲕ ⲛⲧⲥⲓⲟⲟⲩⲛ ·
ⲁϥⲡⲱⲣϣ ϩⲁⲣⲟϥ ⲛⲁⲡⲁ ⲃⲓⲕⲧⲱⲣ ⲛⲧⲉϥⲥⲧⲟⲗⲏ ⲉⲧⲟⲩⲁⲁⲃ ·
ⲁⲩⲱ ⲁϥⲧⲣⲉⲡϣⲁϩ ⲙⲡⲕⲱϩⲧ ϣⲱⲡⲉ ⲛⲧϩⲉ ⲛⲟⲩⲧⲏⲩ ⲙⲡⲛⲁⲩ ⲛϣⲱⲣⲡ · ⲁⲩⲱ ⲁϥⲧⲁⲗⲟϥ ⲉϫⲛⲛⲉϥⲧⲛϩ ⲛⲟⲩⲟⲉⲓⲛ · ⲛⲉⲣⲉⲡⲧⲛϩ ⲉⲓⲣⲉ ⲛⲟⲩⲥⲧⲉⲓⲱϩⲉ ·
ⲁⲩⲱ ⲁⲙⲓⲭⲁⲏⲗ ⲃⲱⲗ ⲉⲃⲟⲗ ⲛⲙⲡⲉⲛⲓⲡⲉ ⲉⲧⲙⲏⲣ ⲉⲛⲉϥϭⲓϫ ⲙⲛⲛⲉϥⲟⲩⲣⲏⲏⲧⲉ ·
ⲁⲩϭⲱ ⲉⲩϣⲁϫⲉ ⲙⲛⲛⲉⲩⲉⲣⲏⲩ ϩⲛⲙⲙⲩⲥⲧⲏⲣⲓⲟⲛ ⲛⲧⲙⲛⲧⲣⲣⲟ ⲛⲙⲡⲏⲩⲉ ⲙⲛⲧⲡⲟⲗⲓⲥ ⲛⲛⲇⲓⲕⲁⲓⲟⲥ ·
ⲙⲛⲛⲥⲱⲥ ⲡⲉϫⲉⲡⲇⲟⲩⲝ ⲙⲡⲉϥⲥⲩⲛⲕⲁⲑⲉⲇⲣⲟⲥ ⲙⲛⲛⲣⲙⲣⲁⲕⲟⲧⲉ
ϫⲉⲁⲧⲉⲧⲛⲉⲓⲙⲉ ⲱ ⲛⲁⲗⲉⲝⲁⲛⲇⲣⲉⲩⲥ ϫⲉⲙⲡⲉⲓⲏⲥⲟⲩⲥ ⲉϣⲛⲁϩⲙⲉϥ ⲉⲃⲟⲗ ϩⲛⲛⲁϭⲓϫ · ⲉⲃⲟⲗ ϫⲉⲙⲛⲛⲟⲩⲧⲉ ⲛⲥⲁⲁⲡⲟⲗⲗⲱⲛ ⲙⲛⲧⲁⲣⲧⲉⲙⲓⲥ ·
ⲡⲇⲟⲩⲝ ⲇⲉ ⲁϥⲕⲁⲁϥ ⲕⲁϩⲏⲩ ϫⲉⲉϥⲛⲁⲃⲱⲕ ⲉϩⲟⲩⲛ
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ⲙⲡⲇⲟⲩⲝ ·
ϫⲉⲱ ⲡⲁⲛⲟⲙⲟⲥ
ⲁⲕⲟⲩⲱ ⲅⲁⲣ ⲉⲕⲉⲓⲙⲉ
ϩⲁⲣⲙⲉⲛⲓⲟⲥ ⲇⲉ ⲡⲓⲕⲟⲙⲉⲥ ⲡⲉϫⲁϥ ·
ϫⲉⲁⲓⲉⲓⲙⲉ ⲙⲡϩⲟⲟⲩ ϫⲉⲛⲧⲕⲟⲩⲥⲁϩ ⲙⲙⲁⲅⲟⲥ ⲉⲕⲣⲙⲁⲅⲉⲓⲁ ·
ⲁϥⲁⲣⲭⲉⲓ ⲛϭⲓⲡⲇⲟⲩⲝ ⲉⲉⲓ ⲉⲃⲟⲗ ⲛϥϩⲙⲟⲟⲥ ⲉϫⲙⲡⲉϥϩⲧⲟ ⲉϯ ⲁⲡⲟⲫⲁⲥⲓⲥ ⲉⲣⲟϥ ⲉⲧⲣⲉⲩϥⲓ ⲛⲧⲉϥⲁⲡⲉ :
ⲧⲧⲁⲝⲓⲥ ⲇⲉ ⲙⲛⲛⲣⲙⲣⲁⲕⲟⲧⲉ · ⲁⲩⲡⲁⲣⲁⲕⲁⲗⲉ ⲙⲡⲇⲟⲩⲝ ϫⲉⲛⲛⲉϥⲙⲟⲟⲩⲧϥ ϩⲛⲧⲉⲩⲡⲟⲗⲓⲥ ·
ⲙⲏⲡⲟⲧⲉ ⲛⲧⲉⲡⲉϥⲉⲓⲱⲧ ⲧⲁⲕⲉⲧⲡⲟⲗⲓⲥ ⲧⲏⲣⲥ ⲉⲧⲃⲏⲏⲧϥ ·
ϫⲉⲟⲩⲛⲟϭ ⲛⲥⲧⲣⲁⲧⲏⲗⲁⲧⲏⲥ ⲡⲉ · ⲁⲗⲗⲁ ⲉⲝⲱⲣⲓⲍⲉ ⲙⲙⲟϥ ⲉⲣⲏⲥ ⲉⲕⲏⲙⲉ ⲛⲥⲉⲙⲟⲟⲩⲧϥ ϩⲙⲡⲙⲁ ⲉⲧⲙⲙⲁⲩ ·
ⲧⲟⲧⲉ ⲁϥⲙⲉⲕⲙⲟⲩⲕϥ ⲉϥϫⲱ ⲙⲙⲟⲥ ·
ϫⲉⲉⲓⲛⲁϯϩⲏⲩ ⲛⲟⲩ ⲛⲧⲁⲉⲭⲑⲣⲟⲥ ⲉⲡⲉϥⲉⲓⲱⲧ ·
ⲧⲟⲧⲉ ⲡⲇⲟⲩⲝ · ⲁϥϫⲓ ⲛⲟⲩⲭⲁⲣⲧⲏⲥ · ⲁϥⲥϩⲁⲓ ⲉⲣⲟϥ ⲛⲧⲉⲓϩⲉ ·
ϫⲉⲁⲛⲟⲕ ⲡⲉ ϩⲁⲣⲙⲉⲛⲓⲟⲥ ⲡⲇⲟⲩⲝ ⲛⲣⲁⲕⲟⲧⲉ · ⲉϥⲥϩⲁⲓ ⲛⲉⲩⲧⲩⲭⲓⲁⲛⲟⲥ ⲡⲕⲱⲙⲉⲥ ⲛⲑⲏⲃⲁⲓⲥ
ϩⲣⲁⲓ ⲇⲉ ϩⲛⲥⲟⲩϫⲟⲩⲱⲧ ⲙⲫⲁⲣⲙⲟⲩⲧⲉ · ⲁⲩⲉⲝⲱⲣⲓⲍⲉ ⲙⲡⲙⲁⲕⲁⲣⲓⲟⲥ ⲁⲡⲁ ⲃⲓⲕⲧⲱⲣ ·
ⲁⲩⲉⲛⲧϥ ⲉⲣⲏⲥ · ⲙⲙⲏⲧ ⲛϩⲟⲟⲩ ϩⲓⲧⲛϥⲧⲟⲟⲩ ⲙⲙⲁⲙⲁⲧⲟⲓ ·
ⲉⲣⲉⲟⲩⲕⲟⲗⲗⲁⲣⲓⲟⲛ ϩⲙⲡⲉϥⲙⲁⲕϩ · ⲉⲣⲉⲟⲩϩⲁⲗⲉⲥⲓⲥ ϩⲛⲛⲉϥϭⲓϫ · ⲉⲣⲉⲟⲩⲡⲁⲓⲇⲁⲓⲥ ϩⲛⲛⲉϥⲟⲩⲣⲏⲏⲧⲉ · ⲁϥⲁⲇⲱⲛⲉⲓ ϩⲓⲧⲛⲛⲃⲁⲥⲁⲛⲟⲥ ·
ⲙⲙⲁⲧⲟⲓ ⲇⲉ ⲛⲧⲉⲣⲟⲩⲡⲱϩ ⲉⲁⲛϯⲛⲱⲟⲩ · ⲁⲩⲙⲉⲛⲉⲡϫⲟⲉⲓ ⲉⲡⲉⲕⲣⲟ ·
ⲁⲩϭⲛⲧϥ ⲙⲡⲉϩⲟⲟⲩ ⲉⲧⲙⲙⲁⲩ ⲛⲧⲁⲡϩⲏⲅⲉⲙⲱⲛ ⲃⲱⲕ ⲉⲣⲏⲥ ·
ⲁⲩⲛⲉϩⲧⲗⲁⲃⲱⲓ ⲇⲉ ⲁⲩⲣϩⲱⲧ ⲉⲣⲏⲥ ·
ⲁⲩⲧⲁϩⲉⲡⲕⲟⲙⲉⲥ ⲉϥⲙⲟⲟⲛⲉ ⲉⲩⲙⲟⲩⲉⲓ ϩⲛⲧⲙⲏⲏⲧⲉ ⲙⲡⲉⲓⲉⲣⲟ · ϫⲉⲛⲉ ⲙⲛⲧⲏⲩ ⲛⲃⲟⲗ ·
ⲙⲙⲁⲧⲟⲓ ⲇⲉ ⲁⲩⲉⲓⲛⲉ ⲛⲁⲡⲁ ⲃⲓⲕⲧⲱⲣ ⲉϩⲣⲁⲓ ϩⲙⲡⲟⲩⲉⲛⲧ ⲙⲡϫⲟⲉⲓ · ⲛⲉ ⲡⲉϥⲙⲛⲧⲥⲛⲟⲟⲩ ⲛϩⲟⲟⲩ ⲡⲉ ⲙⲡϥⲟⲩⲱⲙ ⲟⲩⲇⲉ ⲙⲡⲉϥⲥⲱ ·
ⲁⲩⲡⲁⲣⲁⲇⲓⲇⲟⲩ ⲙⲙⲟϥ ⲛⲉⲩⲧⲩⲭⲓⲁⲛⲟⲥ ⲡⲇⲟⲩⲝ ·
ⲁⲩϯ ⲛⲁϥ ⲛⲧⲁⲛⲁⲫⲟⲣⲁ · ⲕⲁⲧⲁⲧϩⲉ ⲛⲧⲁϥⲕⲉⲗⲉⲩⲉ ⲙⲙⲟⲥ ⲛϭⲓⲡⲕⲟⲙⲉⲥ ⲛⲣⲁⲕⲟⲧⲉ ·
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ϩⲙⲡⲉϥϩⲏⲧ ·
ϫⲉⲟⲩⲟⲛ ⲡⲉⲧⲉⲣⲉⲡⲉⲓⲁⲛⲟⲙⲟⲥ ⲛⲁⲁⲁϥ ⲛⲁⲓ · ⲭⲱⲣⲓⲥ ⲛⲉⲧϩⲙⲡⲁⲥⲱⲙⲁ :—
ⲧⲟⲧⲉ ⲁϥⲕⲉⲗⲉⲩⲉ ⲉⲧⲣⲉⲩⲙⲟⲟⲛⲉ ⲉⲡⲉⲕⲣⲟ · ⲛⲥⲉⲥⲙⲓⲛⲉ ⲙⲡⲃⲏⲙⲁ ϩⲙⲡⲙⲁ ⲉⲧⲙⲙⲁⲩ ·
ϩⲧⲟⲟⲩⲉ ⲇⲉ ⲛⲧⲉⲣⲉϥϣⲱⲡⲉ · ⲁⲩⲧⲁⲙⲓⲟⲡⲃⲏⲙⲁ ·
ⲁⲡⲁ ⲃⲓⲕⲧⲱⲣ ⲇⲉ ⲁϥⲣⲧⲉⲩϣⲏ ⲧⲏⲣⲥ ⲙⲡⲉⲥⲏⲧ ⲙⲡⲟⲩⲉⲛⲧ ⲙⲡϫⲟⲉⲓ · ⲉϥⲥⲙⲟⲩ ⲉⲡⲛⲟⲩⲧⲉ ⲉϥϫⲱ ⲙⲙⲟⲥ ·
ϫⲉⲕⲥⲙⲁⲙⲁⲁⲧ ⲡⲣⲣⲟ ⲛⲛⲁⲓⲱⲛ ⲧⲏⲣⲟⲩ · ⲡⲉⲓⲱⲧ ⲡⲡⲁⲛⲧⲟⲕⲣⲁⲧⲱⲣ
ⲉⲩⲧⲩⲭⲓⲁⲛⲟⲥ ⲇⲉ ⲡⲉϫⲁϥ ⲛⲁϥ ·
ϫⲉⲉⲧⲃⲉⲟⲩ ⲣⲱ ⲙⲡⲉⲕⲑⲩⲥⲓⲁⲍⲉ
ⲗⲟⲓⲡⲟⲛ
ⲁϥⲟⲩⲱϣⲃ ⲛϭⲓⲁⲡⲁ ⲃⲓⲕⲧⲱⲣ ·
ϫⲉⲟⲩⲕ ⲟⲩⲛⲛⲧⲁⲓⲣϩⲟⲧⲉ ϩⲏⲧϥ ⲛⲣⲱⲙⲉ ⲙⲡⲓⲑⲩⲥⲓⲁⲍⲉ · ⲁⲗⲗⲁ ⲛⲧⲁⲓⲣϩⲟⲧⲉ ϩⲏⲧϥ ⲙⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ·
ϥⲥⲏϩ ⲅⲁⲣ ϫⲉⲙⲡⲣⲣϩⲟⲧⲉ ϩⲏⲧⲟⲩ ⲛⲛⲉⲧⲛⲁⲙⲟⲟⲩⲧ ⲙⲡⲉⲧⲛⲥⲱⲙⲁ ϩⲓϫⲙⲡⲕⲁϩ · ⲉⲙⲛⲧⲟⲩϩⲟⲩⲟ ⲉⲡⲁⲓ ⲉⲁⲁϥ ⲛⲏⲧⲛ · ⲁⲗⲗⲁ ⲁⲣⲓϩⲟⲧⲉ ϩⲏⲧϥ ⲙⲡⲉⲧⲉⲟⲩⲛϭⲟⲙ ⲙⲙⲟϥ ⲉⲧⲁⲕⲟ ⲛⲧⲉⲧⲛⲯⲩⲭⲏ ⲙⲛⲡⲉⲧⲛⲥⲱⲙⲁ ϩⲣⲁⲓ ϩⲛⲧⲅⲉϩⲉⲛⲛⲁ ·
ⲡⲇⲟⲩⲝ ⲇⲉ ⲡⲉϫⲁϥ ·
ϫⲉⲛⲧⲁⲕⲉⲓ ⲉⲡⲉⲓⲙⲁ ⲉⲡⲉⲓⲑⲉ
ⲉⲕϣⲁⲛⲧⲟⲗⲙⲁ
ⲛⲥⲁⲃⲏⲗ ⲅⲁⲣ ⲉⲧⲃⲉⲡⲉⲕⲉⲓⲱⲧ ·
ⲁⲩⲭⲣⲱ ⲛⲁⲕ ⲛⲛⲁⲓ ·
ϥⲕⲉⲗⲉⲩⲉ ⲛϭⲓⲡⲇⲟⲩⲝ ⲉⲧⲣⲉⲩⲉⲓⲛⲉ ⲛⲛⲉϥϭⲓϫ ϩⲓⲡⲁϩⲟⲩ ⲙⲙⲟϥ ·
ⲁⲩⲥⲱⲗⲡ ⲙⲡⲉϥⲗⲁⲥ ⲙⲛϩⲧⲏⲩ ⲛⲛⲉϥⲥⲡⲟⲧⲟⲩ · ⲁⲩⲱ ⲁϥⲧⲣⲉⲩⲉⲓⲛⲉ ⲉⲃⲟⲗ ⲛⲛⲉϥⲁⲛⲁⲅⲕⲁⲓⲟⲛ · ⲛⲥⲉⲡⲉϩⲧⲛⲉϩ ⲉⲡⲉⲥⲏⲧ ⲉⲣⲟⲟⲩ ⲉϥⲃⲣⲃⲣ ·
ⲡⲉϫⲉⲡⲇⲟⲩⲝ ⲛⲁϥ
ϫⲉⲕⲛⲁⲑⲩⲥⲓⲁⲍⲉ ϫⲓⲛⲙⲙⲟⲛ ·
ⲕⲛⲁⲙⲟⲩ ϩⲛⲛⲃⲁⲥⲁⲛⲟⲥ ·
ϥⲟⲩⲱϣⲃ ⲛϭⲓⲡⲙⲁⲕⲁⲣⲓⲟⲥ
ϫⲉⲟⲩⲟⲉⲓ
ϫⲉⲁⲕⲁⲣⲛⲁ ⲙⲡⲛⲟⲩⲧⲉ
ⲁϥϭⲱⲛⲧ
ⲡⲉϫⲁϥ ⲛⲁϥ ϫⲉⲉϣϫⲉ ⲕⲛⲁⲑⲩⲥⲓⲁⲍⲉ ⲁⲛ ·
ⲁⲡⲟⲗⲁⲩⲉ
ⲁϥⲟⲩⲱϣⲃ ⲛϭⲓⲉⲡⲓⲫⲁⲛⲓⲟⲥ ⲡⲛⲟⲩⲙⲉⲣⲁⲣⲓⲟⲥ ·
ϫⲉⲥⲱⲧⲙ
ⲉⲓⲥ ⲟⲩⲕⲁⲥⲧⲣⲟⲛ ⲥⲁⲣⲏⲥ ⲙⲙⲟⲛ ⲉϥϣⲏϥ ·
ⲉⲓⲥ ⲁⲙⲛⲧⲏ ⲛⲣⲟⲙⲡⲉ
ⲧⲉⲛⲟⲩ ϭⲉ ⲉⲝⲱⲣⲓⲍⲉ ⲙⲙⲟϥ ⲉⲡⲙⲁ ⲉⲧⲙⲙⲁⲩ ϣⲁⲛⲧϥⲙⲟⲩ ·
ⲁϥⲕⲉⲗⲉⲩⲉ ⲛϭⲓⲡⲕⲟⲙⲉⲥ ⲛⲑⲏⲃⲁⲓⲥ · ⲛⲟⲩⲁⲡⲟⲫⲁⲥⲓⲥ ⲉϥϫⲱ ⲙⲙⲟⲥ ⲛⲧⲉⲓϩⲉ ·
ϫⲉⲁⲛⲟⲕ ⲉⲩⲧⲩⲭⲓⲁⲛⲟⲥ · ϯⲕⲉⲗⲉⲩⲉ ⲉⲧⲣⲉⲩϫⲓ ⲙⲡⲉⲓⲁⲛϩⲟⲥⲓⲟⲥ ϫⲉⲃⲓⲕⲧⲱⲣ · ⲉⲡⲕⲁⲥⲧⲣⲟⲛ ⲛϩⲓⲉⲣⲁⲕⲓⲟⲛ · ⲛⲥⲉⲕⲁⲁϥ ϩⲙⲡⲙⲁ ⲉⲧⲙⲙⲁⲩ
ⲡⲅⲉⲛⲛⲁⲓⲟⲥ ⲇⲉ ⲁⲡⲁ ⲃⲓⲕⲧⲱⲣ ⲛⲉϥⲧⲁϫⲣⲏⲩ ⲡⲉ · ⲁϥⲁⲡⲟⲗⲟⲅⲓⲍⲉ ⲛϥⲧⲟⲟⲩ ⲛⲇⲓⲕⲁⲥⲧⲏⲣⲓⲟⲛ ϣⲁⲧⲉⲛⲟⲩ ·
ⲁⲥϣⲱⲡⲉ ⲇⲉ ⲉⲣⲉⲡⲙⲁⲕⲁⲣⲓⲟⲥ ⲁⲡⲁ ⲃⲓⲕⲧⲱⲣ ⲙⲡⲃⲟⲗ ⲙⲡⲇⲓⲕⲁⲥⲧⲏⲣⲓⲟⲛ ⲛⲟⲩϩⲟⲟⲩ · ⲁⲡⲇⲓⲁⲃⲟⲗⲟⲥ ⲉⲓ ϣⲁⲣⲟϥ ⲙⲡⲉⲥⲙⲟⲧ ⲛⲟⲩⲙⲁⲧⲟⲓ · ⲡⲉϫⲁϥ ⲛⲁϥ
ϫⲉⲭⲁⲣⲉ ⲁⲡⲁ ⲃⲓⲕⲧⲱⲣ ·
ⲁⲛⲅⲟⲩⲙⲁⲧⲟⲓ ⲛⲧⲉⲡⲡⲁⲗⲗⲁϯⲟⲛ ⲙⲡⲣⲣⲟ · ⲛⲧⲁⲡⲉⲕⲉⲓⲱⲧ ⲧⲛⲛⲟⲟⲩⲧ ⲛⲥⲱⲕ ·
ϫⲉⲧⲱⲟⲩⲛ ⲁⲙⲟⲩ ⲛⲁⲓ ⲛⲧⲁⲁⲁⲕ ⲛⲥⲧⲣⲁⲧⲏⲗⲁⲧⲏⲥ ·
ⲙⲏ ⲙⲡⲉⲓϩⲓⲥⲉ ⲉⲣⲟⲕ ϫⲉⲁⲙⲟⲩ ⲛⲧⲁⲁⲁⲕ
ⲙⲡⲉⲕⲥⲱⲧⲙ
ⲛⲧⲟⲕ ⲙⲁⲩⲁⲁⲕ ⲡⲉ ⲛⲧⲁⲕⲥⲱⲕ ⲉϫⲱⲕ
ϩⲉⲛⲕⲉⲁⲗⲗⲱⲧⲣⲓⲟⲛ ⲛⲉⲧⲟⲩⲱⲙ
ⲛⲅⲥⲟⲟⲩⲛ ⲁⲛ ϫⲉⲛⲧⲕⲟⲩϣⲏⲣⲉ
ⲁⲛⲉⲕⲉⲓⲟⲧⲉ ϩⲉ ⲉⲣⲟⲥ ϫⲉⲙⲛϣⲏⲣⲉ
ⲁⲩⲥⲉϩ ⲛϣⲓ ⲛⲧⲉⲩϩⲙϩⲁⲗ ⲛⲁⲩ ⲛϣⲏⲣⲉ ·
ⲛⲧⲉϥⲧⲉⲛⲟⲩ ⲡⲉⲧⲧⲁⲗⲏⲩ ⲉⲛⲉϩⲧⲱⲱⲣ · ⲁⲩⲱ ⲁϥⲁϥⲛⲕⲟⲙⲉⲥ ⲉⲡⲉⲕⲙⲁ ·
ⲛⲉⲕϩⲃⲥⲟⲟⲩⲉ ⲛⲉϥⲫⲟⲣⲉⲓ ⲙⲙⲟⲟⲩ ⲁⲕⲥⲱⲣⲙ ϩⲱⲱⲕ ⲛⲧⲉⲕⲯⲩⲭⲏ ϩⲛϩⲉⲛⲑⲗⲓⲯⲓⲥ · ⲁⲩⲱ ⲉⲓⲥϩⲏⲏⲧⲉ ⲕϣⲟⲟⲡ ϩⲛⲧⲉⲓⲉⲣⲏⲙⲓⲁ ·
ⲙⲏ ⲛⲅⲣϩⲟⲧⲉ ⲁⲛ ϫⲉⲛⲛⲉⲛⲥⲟⲟⲛⲉ ⲉⲓ ⲉϫⲱⲕ ⲛⲧⲉⲩϣⲏ ·
ⲧⲟⲧⲉ ⲁϥⲁⲣⲭⲉ ⲛϭⲓⲡⲇⲓⲁⲃⲟⲗⲟⲥ ⲉⲉⲓⲛⲉ ⲉϩⲣⲁⲓ ⲛⲟⲩⲭⲁⲣⲧⲏⲥ ·
ⲁϥⲥⲟⲟⲩⲧⲛ ⲙⲙⲟϥ ⲉⲣⲟϥ ⲡⲉϫⲁϥ ·
ϫⲉⲙⲙⲟ ⲛⲅⲥⲟⲩⲛⲧϭⲓϫ ⲛⲥϩⲁⲓ ⲙⲡⲉⲕⲉⲓⲱⲧ ⲙⲛⲧⲉϥⲥⲫⲣⲁⲅⲓⲥ ·
ⲛⲧⲉⲣϥⲛⲁⲩ ⲇⲉ ⲉⲣⲟϥ ⲛϭⲓⲡⲙⲁⲥⲧⲡⲉⲧⲛⲁⲛⲟⲩϥ ⲡⲇⲓⲁⲃⲟⲗⲟⲥ ⲁϥϭⲱⲛⲧ ⲉⲙⲁⲧⲉ ϩⲛⲟⲩⲛⲟϭ ⲛϭⲱⲛⲧ ⲙⲡⲉϥⲉϣϥⲓ ⲉⲣⲟϥ · ⲉϥⲛⲁⲩ ⲛⲛⲟϭ ⲙⲡⲟⲗⲓⲧⲉⲓⲁ ⲙⲛⲛⲁⲥⲕⲏⲥⲓⲥ · ⲙⲛⲡⲛⲟϭ ⲛⲧⲁⲓⲟ ·
ⲁⲗⲗⲁ ⲁϥⲉⲓⲛⲉ ⲙⲡⲣⲡⲙⲉⲉⲩⲉ ⲛⲛⲉϥⲉⲓⲟⲧⲉ ⲉϩⲟⲩⲛ ⲉⲣⲟϥ ·
ⲗⲟⲓⲡⲟⲛ ⲁϥϭⲱ ⲉϥⲉⲛⲱⲭⲗⲉⲓ ⲛⲁϥ ⲉⲧⲃⲉⲡⲉⲓϩⲱⲃ · ⲙⲛⲛⲉϥⲛⲏⲥⲧⲉⲓⲁ ⲉⲧⲟϣ ⲙⲛⲛⲉϥⲟⲩϣⲏ ⲛⲣⲟⲉⲓⲥ ⲉⲧϥⲉⲓⲣⲉ ⲙⲙⲟⲟⲩ ϩⲛⲟⲩⲙⲟⲩⲛ ⲉⲃⲟⲗ ·
ⲁⲡⲉϥⲥⲱⲙⲁ ⲣϭⲱⲃ · ⲁⲩⲱ ⲁϥϣⲟⲟⲩⲉ ·
ⲛⲧⲉⲣϥⲛⲁⲩ ⲇⲉ ⲉⲣⲟϥ ⲛϭⲓⲡⲁⲣⲭⲓⲙⲁⲛⲇⲣⲓⲧⲏⲥ ⲁϥⲣϣⲡⲏⲣⲉ ⲛⲧⲙⲛⲧϭⲱⲃ ⲛⲧⲁⲥⲉⲓ ⲉϩⲣⲁⲓ ⲉϫⲱϥ ϩⲱⲥⲧⲉ ⲛϥϩⲱⲛ ⲉϩⲟⲩⲛ ⲉⲡⲙⲟⲩ ·
ⲡⲉϫⲉⲡⲁⲣⲭⲏⲙⲁⲛⲇⲣⲓⲧⲏⲥ ⲛⲁϥ ϫⲉⲙⲏ ⲙⲡⲓϫⲟⲟⲥ ⲛⲁⲕ ϫⲓⲛⲛϣⲟⲣⲡ ϫⲉⲙⲉⲣⲉⲡⲛⲟⲩⲧⲉ ϫⲛⲟⲩⲛ ⲉⲗⲁⲁⲩ ⲡⲁⲣⲁⲧⲉⲛϭⲟⲙ ·
ⲛⲧⲟⲕ ⲇⲉ ⲁⲕⲣϭⲱⲃ
ⲙⲡⲉϥⲣⲁⲥⲧⲉ ⲇⲉ ⲁϥⲧⲱⲟⲩⲛ ⲛϭⲓⲓⲱϩⲁⲛⲛⲏⲥ ⲁϥⲉⲓ ϣⲁⲡⲁⲣⲭⲓⲙⲁⲛⲇⲣⲓⲧⲏⲥ
ⲁϥⲡⲁϩⲧϥ ϩⲁⲛⲉϥⲟⲩⲣⲏⲏⲧⲉ ⲁϥⲣⲓⲙⲉ ⲉϥϫⲱ ⲙⲙⲟⲥ ϫⲉⲡⲁϫⲟⲉⲓⲥ ⲛⲉⲓⲱⲧ · ϯⲟⲩⲱϣ ⲉⲛⲁⲩ ⲉⲛⲁⲉⲓⲟⲧⲉ ·
ⲁⲗⲗⲁ ϯⲡⲁⲣⲁⲕⲁⲗⲉⲓ ⲙⲙⲟⲕ ⲉϣⲱⲡⲉ ⲙⲉⲕϭⲱ ϩⲛⲟⲩⲙⲟⲩⲛ ⲉⲃⲟⲗ · ⲉⲕϣⲗⲏⲗ ϩⲁⲧⲁⲙⲛⲧⲉⲃⲓⲏⲛ · ⲧⲁⲣⲉⲡⲛⲟⲩⲧⲉ ϫⲟⲕⲧ ⲉⲃⲟⲗ ⲕⲁⲗⲱⲥ ϩⲛⲧϩⲩⲡⲟⲙⲟⲛⲏ ϣⲁⲛⲧⲉⲓϩⲱⲙ ⲉϫⲛⲧϭⲟⲙ ⲧⲏⲣⲥ ⲙⲡϫⲁϫⲉ · ⲗⲟⲓⲡⲟⲛ ⲟⲩⲉϩⲥⲁϩⲛⲉ ⲛⲁⲓ ⲉⲧⲣⲁⲃⲱⲕ ·
ⲡⲁⲣⲭⲓⲙⲁⲛⲇⲣⲓⲧⲏⲥ ⲇⲉ ⲁϥⲧⲣⲉⲛⲉⲥⲛⲏⲩ ⲧⲏⲣⲟⲩ ⲥⲱⲟⲩϩ ⲉϩⲟⲩⲛ · ⲉⲧⲣⲉⲩⲉⲓⲣⲉ ⲛϩⲉⲛⲛⲟϭ ⲛϣⲗⲏⲗ ⲉϩⲣⲁⲓ ⲉϫⲱϥ ⲙⲛϩⲉⲛⲣⲙⲉⲓⲟⲟⲩⲉ ⲉⲛⲁϣⲱⲟⲩ ·
ⲧⲟⲧⲉ ⲁϥⲧⲛⲛⲟⲟⲩϥ ⲉϥϫⲱ ⲙⲙⲟⲥ ⲛⲁϥ ϫⲉⲡⲁϣⲏⲣⲉ ⲙⲟⲟϣⲉ ϩⲙⲡⲣⲁⲛ ⲙⲡⲉⲓⲱⲧ ⲙⲛⲡϣⲏⲣⲉ ⲙⲛⲡⲉⲡⲛⲉⲩⲙⲁ ⲉⲧⲟⲩⲁⲁⲃ ·
ⲛⲧⲟϥ ⲅⲁⲣ ⲡⲉⲧⲛⲁⲙⲟⲟϣⲉ ⲛⲙⲙⲁⲕ · ⲁⲩⲱ ⲛⲧⲟϥ ⲡⲉⲧⲛⲁϫⲓⲙⲟⲉⲓⲧ ⲛⲁⲕ ·
ⲁϥⲧⲱⲟⲩⲛ ⲇⲉ ⲛϭⲓⲓⲱϩⲁⲛⲛⲏⲥ ⲁϥϥⲓ ⲙⲡⲉⲩⲁⲅⲅⲉⲗⲓⲟⲛ ⲛⲛⲟⲩⲃ · ⲡⲁⲓ ⲛⲧⲁⲛⲉϥⲉⲓⲟⲧⲉ ⲥⲙⲛⲧϥ ⲛⲁϥ ·
ⲁϥⲥⲡⲥⲡⲡⲥⲉⲉⲡⲉ ⲛⲛϩⲗⲗⲟ ⲉⲧⲣⲉⲩϣⲗⲏⲗ ⲉϩⲣⲁⲓ ⲉϫⲱϥ ·
ⲛⲧⲉⲩⲛⲟⲩ ⲇⲉ ⲉⲧⲙⲙⲁⲩ ⲁϥⲧⲱⲟⲩⲛ ⲛϭⲓⲓⲱϩⲁⲛⲛⲏⲥ ·
ⲛⲧⲉⲣϥϫⲓ ⲇⲉ ⲙⲡⲁⲥⲡⲁⲥⲙⲟⲥ ⲛⲧⲟⲟⲧⲟⲩ ⲛⲛⲉⲥⲛⲏⲩ · ⲁϥⲉⲓ ⲉⲃⲟⲗ ϩⲙⲡⲙⲟⲛⲁⲥⲧⲏⲣⲓⲟⲛ ⲁϥⲃⲱⲕ ·
ⲛⲧⲉⲣϥⲣⲥⲁⲃⲟⲗ ⲇⲉ ⲙⲡⲙⲟⲛⲁⲥⲧⲏⲣⲓⲟⲛ ⲛⲟⲩⲕⲟⲩⲓ ⲁϥⲕⲧⲉⲡⲉϥϩⲟ ⲉⲡⲁϩⲟⲩ ·
ⲁϥⲛⲁⲩ ⲉⲡⲙⲟⲛⲁⲥⲧⲏⲣⲓⲟⲛ ·
ⲁϥⲣⲓⲙⲉ ϩⲛⲟⲩⲛⲟϭ ⲛⲣⲓⲙⲉ ⲉⲛⲁϣⲱϥ ·
ⲧⲟⲧⲉ ⲙⲛⲛⲥⲁⲡⲣⲓⲙⲉ ⲁϥⲙⲟⲟϣⲉ ⲉⲧϩⲏ ϣⲁⲛⲧϥϩⲱⲱⲛ ⲉϩⲟⲩⲛ ⲉⲧⲡⲟⲗⲓⲥ ·
ⲉⲧⲓ ⲇⲉ ⲉϥⲙⲟⲟϣⲉ ⲁϥⲁⲡⲁⲛⲧⲁ ⲉⲩⲣⲱⲙⲉ ⲛϭⲱⲃ · ⲉⲣⲉϩⲉⲛϩⲟⲓⲧⲉ ⲙⲛⲡⲉⲗϭⲉ ⲧⲟ ϩⲓⲱⲱϥ ⲙⲛⲟⲩϩⲱⲧ ⲛⲧⲁϥⲣϩⲣⲏⲥⲥⲉ ·
ⲡⲉϫⲁϥ ⲛⲁϥ ϫⲉⲭⲁⲓⲣⲉ ⲡⲁⲥⲟⲛ
ⲁⲙⲟⲩ ⲛⲅⲙⲟⲟϣⲉ ⲛⲙⲙⲁⲓ ·
ⲡⲉϫⲉⲡⲥⲟⲛ ⲛⲁϥ ϫⲉⲕⲩⲣⲓⲟⲥ ⲭⲁⲓⲣⲉ ⲡⲁⲥⲟⲛ ·
ⲁⲛⲟⲕ ϩⲱ ⲁⲓⲣⲁϣⲉ · ⲛⲧⲉⲣⲓⲛⲁⲩ ⲉⲣⲟⲕ · ⲧⲁⲣⲛⲙⲟⲟϣⲉ ⲙⲛⲛⲉⲛⲉⲣⲏⲩ ·
ⲡⲉϫⲉⲓⲱϩⲁⲛⲛⲏⲥ ⲛⲁϥ ϫⲉⲡⲁⲥⲟⲛ ϯⲛⲁⲩ ⲉⲣⲟⲕ ⲉⲕϩⲟⲥⲉ · ⲉⲙⲁⲧⲉ ⲙⲛⲛⲉⲓϩⲟⲓⲧⲉ · ⲙⲛⲡⲉⲗϭⲉ ⲉⲧⲧⲟ ϩⲓⲱⲱⲕ ·
ⲗⲟⲓⲡⲟⲛ ϯⲡⲁⲣⲁⲕⲁⲗⲉⲓ ⲙⲙⲟⲕ · ⲉⲧⲣⲉⲕⲧⲁⲁⲩ ⲛⲁⲓ ⲧⲁϯ ⲛⲁⲕ ⲛⲛⲉⲧϩⲓϫⲱⲓ ·
ⲛⲧⲉⲩⲛⲟⲩ ⲇⲉ ⲁⲓⲱϩⲁⲛⲛⲏⲥ ⲕⲁⲁϥ ⲕⲁϩⲏⲩ ⲛⲛⲉϥϩⲟⲓⲧⲉ · ⲉⲧⲧⲟ ϩⲓⲱⲱϥ · ⲁϥⲧⲁⲁⲩ ⲙⲡⲣⲱⲙⲉ ⲛϭⲱⲃ ·
ⲁⲩⲱ ⲁⲡⲣⲱⲙⲉ ⲛϭⲱⲃ ⲥⲙⲟⲩ ⲉⲓⲱϩⲁⲛⲛⲏⲥ · ⲉⲓⲱϩⲁⲛⲛⲏⲥ ·
ⲁⲩⲱ ⲁⲩⲙⲟⲟϣⲉ ⲙⲛⲛⲉⲩⲉⲣⲏⲩ ϣⲁⲛⲧⲟⲩⲡⲱϩ ⲉⲧⲡⲟⲗⲓⲥ ⲉⲣⲉⲡⲣⲱⲙⲉ ⲛϭⲱⲃ ⲃⲏⲕ ⲉϩⲟⲩⲛ ⲉⲣⲟⲥ ·
ⲛⲧⲉⲩⲛⲟⲩ ⲁⲩⲁⲥⲡⲁⲍⲉ ⲛⲛⲉⲩⲉⲣⲏⲩ ⲁⲡⲟⲩⲁ ⲁⲡⲟⲩⲁ ⲙⲟⲟϣⲉ ⲉⲧⲉϥϩⲓⲏ ·
ⲓⲱϩⲁⲛⲛⲏⲥ ⲇⲉ ⲁϥⲡⲱϩ ⲉⲧⲡⲟⲗⲓⲥ ⲛⲛⲉϥⲉⲓⲟⲧⲉ ·
ⲁϥⲡⲁϩⲧϥ ⲉϩⲣⲁⲓ ⲉϫⲙⲡⲉϥϩⲟ ⲁϥⲣⲓⲙⲉ ·
ⲁϥⲟⲩⲱϣⲧ
ⲛⲧⲉⲩⲛⲟⲩ ⲇⲉ ⲁϥⲉⲓ ⲉϩⲟⲩⲛ ⲉⲡⲡⲩⲗⲱⲛ
ⲛⲧⲉⲩⲛⲟⲩ ⲁϥϩⲙⲟⲟⲥ ⲛϭⲓⲓⲱϩⲁⲛⲛⲏⲥ ϩⲓⲣⲙⲡⲣⲟ ⲙⲡⲡⲩⲗⲱⲛ ⲙⲡⲏⲓ ⲛⲛⲉϥⲉⲓⲟⲧⲉ ·
ⲁϥⲛⲕⲟⲟⲧⲕ ϣⲁϩⲧⲟⲟⲩⲉ
ⲙⲡⲉϥⲣⲁⲥⲧⲉ ⲇⲉ ⲁⲡⲉⲙⲛⲟⲩⲧ ⲟⲩⲱⲛ ⲙⲡⲣⲟ ⲙⲡⲩⲗⲱⲛ ⲕⲁⲧⲁⲥⲩⲛⲏⲑⲓⲁ ·
ⲁϥⲛⲁⲩ ⲉⲓⲱϩⲁⲛⲛⲏⲥ ⲉϥϩⲙⲟⲟⲥ ϩⲓⲣⲙⲡⲣⲟ · ⲉⲣⲉⲙⲡⲉⲗϭⲉ ⲛϩⲟⲉⲓⲧⲉ ⲧⲟ ϩⲓⲱⲱϥ ·
ⲡⲉϫⲁϥ ⲛⲁϥ ϫⲉⲟⲩ ⲡⲉⲧϣⲟⲟⲡ ⲙⲙⲟⲕ · ⲱ ⲡⲣⲱⲙⲉ · ⲁⲕⲧⲟⲗⲙⲁ ⲁⲕⲉⲓ ⲉϩⲟⲩⲛ ⲉⲡⲉⲓⲙⲁ ·
ⲁⲕϩⲙⲟⲟⲥ · ⲉⲣⲉⲧⲉⲓϩⲃⲥⲱ ⲉⲧϭⲟϫⲃ ⲧⲟ ϩⲓⲱⲱⲕ ·
ⲧⲱⲟⲩⲛ ⲉⲡⲉⲓⲥⲁ ⲛⲅϩⲙⲟⲟⲥ ⲧⲁⲧⲥⲁⲛⲟ ⲙⲡⲁⲙⲁ ⲙⲡⲁⲧⲉⲡⲁϫⲟⲉⲓⲥ ⲉⲓ ⲡⲉⲥⲏⲧ · ⲙⲙⲟⲛ
ⲉϥϣⲁⲛⲛⲁⲩ ⲉⲣⲟⲕ · ϥⲛⲁⲙⲓϣⲉ ⲛⲙⲙⲁⲓ ·
ⲡⲉϫⲉⲓⲱϩⲁⲛⲛⲏⲥ ⲛⲁϥ · ϫⲉϯⲡⲁⲣⲁⲕⲁⲗⲉⲓ ⲙⲙⲟⲕ ⲡⲁⲥⲟⲛ ⲙⲡⲣⲛⲟϫⲧ ⲉⲃⲟⲗ ϫⲉⲁⲛⲅⲟⲩⲣⲱⲙⲉ ⲛϭⲱⲃ · ⲁⲩⲱ ⲛⲧⲁⲗⲁⲓⲡⲱⲣⲟⲥ
ⲡⲉⲙⲛⲟⲩⲧ ⲇⲉ ⲁϥⲣⲡⲛⲁ ⲛⲙⲙⲁϥ
ⲁϥⲕⲁⲁϥ ⲉⲧⲣⲉϥϩⲙⲟⲟⲥ
ⲛⲉϥⲉⲓⲟⲧⲉ ⲇⲉ ⲁⲩⲉⲓ ⲉⲃⲟⲗ ⲙⲡⲛⲁⲩ ⲛϩⲧⲟⲟⲩⲉ ·
ⲁⲩⲱ ⲁϥⲛⲁⲩ ⲉⲣⲟⲟⲩ ⲛϭⲓⲓⲱϩⲁⲛⲛⲏⲥ ·
ⲁϥⲣⲓⲙⲉ ⲉⲙⲁⲧⲉ ϣⲁⲛⲧⲉⲡⲉϥⲥⲱⲙⲁ ϩⲱⲣⲡ ϩⲛⲛⲉϥⲣⲙⲉⲓⲟⲟⲩⲉ ·
ⲓⲱϩⲁⲛⲛⲏⲥ ⲇⲉ ⲁϥⲣⲁϣⲉ ⲙⲛⲛⲉϥⲙⲉⲉⲩⲉ ⲙⲙⲓⲛⲙⲙⲟϥ ⲉϥϫⲱ ⲙⲙⲟⲥ · ϫⲉⲉⲓⲥ ⲛⲁⲉⲓⲟⲧⲉ
ⲁⲕⲧⲣⲁⲛⲁⲩ ⲉⲣⲟⲟⲩ ⁛—
ϫⲉⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ⲙⲡⲣⲕⲁⲁⲧ ⲛⲥⲱⲕ ·
ⲁϥϩⲙⲟⲟⲥ ⲇⲉ ϩⲙⲡⲩⲗⲱⲛ ⲛⲛⲉϥⲉⲓⲟⲧⲉ ⲛⲟⲩⲣⲟⲙⲡⲉ ⲉⲥϫⲏⲕ ⲉⲃⲟⲗ ·
ⲁⲩⲱ ⲛⲉⲣⲉⲡⲉϥⲉⲓⲱⲧ ⲧⲛⲛⲟⲟⲩ ⲛⲁϥ ⲛⲧϥϩⲣⲉ ⲙⲙⲏⲛⲉ ϩⲛⲧⲉϥⲧⲣⲁⲡⲉⲍⲁ
ⲓⲱϩⲁⲛⲛⲏⲥ ⲇⲉ ⲡⲉϫⲁϥ ⲛⲁϥ ϫⲉϯⲥⲟⲡⲥⲡ ⲙⲙⲟⲕ ⲡⲁⲥⲟⲛ · ⲡⲛⲁⲉⲧⲕⲉⲓⲣⲉ ⲙⲙⲟϥ ⲛⲙⲙⲁⲓ ϩⲁⲧϩⲏ ⲙⲡϩⲟⲟⲩ ⲙⲡⲣϩⲟⲩⲣⲱⲧ ⲙⲙⲟϥ ·
ⲁⲗⲗⲁ ⲛⲧⲟϥ ⲉⲕⲉⲧⲁⲙⲓⲟ ⲛⲁⲓ ⲛⲟⲩⲕⲟⲩⲓ ⲛⲕⲁⲗⲩⲃⲏ ⲙⲛⲟⲩⲕⲟⲩⲓ ⲙⲙⲁ ⲛⲧⲁⲃⲱⲕ
ⲛⲧⲟϥ ⲇⲉ ⲓⲱϩⲁⲛⲛⲏⲥ ⲛⲉⲧⲟⲩϫⲟⲟⲩ ⲙⲙⲟⲟⲩ ⲛⲁϥ ⲙⲙⲏⲛⲉ · ⲛϥϯ ⲙⲙⲟⲟⲩ ⲙⲙⲛⲧⲛⲁ ⲛⲛϩⲏⲕⲉ ⲙⲛⲛⲉⲧϣⲁⲁⲧ ⲙⲛϥⲟⲩⲉⲙⲗⲁⲁⲩ ⲉⲃⲟⲗ ⲛϩⲏⲧⲟⲩ ⲉⲓⲙⲏⲧⲓ ⲟⲩⲟⲉⲓⲕ ⲙⲛⲟⲩϩⲙⲟⲩ ·
ⲛⲉⲥⲛⲏⲩ ⲇⲉ ⲛⲕⲱⲃ · ⲉⲧϩⲛⲧⲡⲟⲗⲓⲥ ⲛⲉⲩⲛⲏⲩ ϣⲁⲣⲟϥ · ⲉϥⲥⲁⲛϣ ⲙⲙⲟⲟⲩ ·
ⲛⲧⲟϥ ⲇⲉ ⲓⲱϩⲁⲛⲛⲏⲥ ϩⲓⲧⲛⲡⲁϣⲁⲓ ⲛⲛⲉϥⲁⲥⲕⲏⲥⲓⲥ · ⲁⲡⲉϥⲥⲱⲙⲁ ⲣϭⲱⲃ ⲉⲙⲁⲧⲉ ϩⲱⲥⲧⲉ ⲛⲥⲉⲟⲩⲱⲛϩ ⲉⲃⲟⲗ ⲛϭⲓⲛⲉϥⲕⲉⲉⲥ ⲟⲩⲉⲓ ⲟⲩⲉⲓ ·
ⲙⲛⲛⲥⲁⲙⲏⲏⲧⲉ ⲇⲉ ⲛⲣⲟⲙⲡⲉ ⲛϩⲟⲟⲩ · ⲛⲧⲉⲣϥⲛⲁⲩ ⲛϭⲓⲡⲁⲅⲁⲑⲱⲛ ⲛⲛⲟⲩⲧⲉ · ⲉⲧϥⲛⲟϭ ⲛϩⲩⲡⲟⲙⲟⲛⲏ ⲙⲛⲛⲉϥⲁⲥⲕⲏⲥⲓⲥ · ⲙⲛⲧⲉϥⲙⲛⲧϫⲱⲱⲣⲉ · ⲁⲡϫⲟⲉⲓⲥ ⲟⲩⲱⲛϩ ⲉⲣⲟϥ ⲛⲧⲉⲩϣⲏ ϩⲛⲟⲩϩⲟⲣⲟⲙⲁ ⲉϥϫⲱ ⲙⲙⲟⲥ ⲛⲁϥ ϫⲉⲭⲁⲓⲣⲉ ⲓⲱϩⲁⲛⲛⲏⲥ ·
ⲉⲡⲉⲓⲇⲏ ⲕⲁⲧⲁⲡⲣⲁⲛ ⲛⲧⲁⲩⲧⲁⲁϥ ⲉⲣⲟⲕ ϫⲉⲓⲱϩⲁⲛⲛⲏⲥ ⲁⲕϣⲱⲡⲉ ϩⲱⲱⲕ ⲙⲡⲁⲣⲑⲉⲛⲟⲥ ⲛⲧⲉϥϩⲉ ⲙⲁⲗⲓⲥⲧⲁ · ⲁⲕⲕⲱ ⲙⲡⲉⲓⲕⲟⲥⲙⲟⲥ ⲛⲥⲱⲕ ⲙⲛⲡⲉϥⲉⲟⲟⲩ ⲧⲏⲣϥ ⲁⲕⲉⲓ ⲁⲕⲟⲩⲁϩⲕ ⲛⲥⲱⲓ ·
ⲉⲓⲥϩⲏⲏⲧⲉ ⲁϥϫⲱⲕ ⲉⲃⲟⲗ ⲛϭⲓⲡⲉⲟⲩⲟⲉⲓϣ ⲛⲛϩⲓⲥⲉ ⲛⲧⲁⲕϣⲟⲡⲟⲩ · ⲙⲛⲛⲉⲕⲡⲟⲗⲓⲧⲉⲓⲁ ⲛⲧⲁⲕϣⲟⲡⲟⲩ ⲉⲧⲃⲉⲡⲁⲣⲁⲛ ·
ⲁⲓⲧⲉⲓ ⲕⲉϣⲟⲙⲛⲧ ⲛϩⲟⲟⲩ ⲛⲉⲧⲉⲟⲩⲛⲧⲁⲕⲥⲟⲩ ϩⲙⲡⲉⲓⲕⲟⲥⲙⲟⲥ · ϣⲁⲛⲧⲕⲉⲓ ⲉϩⲣⲁⲓ ⲉⲙⲡⲏⲩⲉ ϩⲁϩⲧⲏⲓ · ⲛⲅⲙⲧⲟⲛ ⲙⲙⲟⲕ ⲙⲛⲛⲁⲡⲉⲧⲟⲩⲁⲁⲃ ·
ⲁϥⲧⲱⲟⲩⲛ ⲇⲉ ⲛϭⲓⲓⲱϩⲁⲛⲛⲏⲥ ϩⲙⲡϩⲟⲣⲟⲙⲁ ·
ⲁϥⲣⲓⲙⲉ ⲉϥϫⲱ ⲙⲙⲟⲥ ϫⲉϯⲥⲙⲟⲩ ⲉⲣⲟⲕ ⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ·
ⲁⲛⲟⲕ ⲡⲉⲓ ⲁⲧⲙⲡϣⲁ ⲉϣⲱⲡⲉ ϩⲟⲗⲱⲥ ϯⲙⲡϣⲁ ⲛⲛⲁⲩ ⲉⲡϩⲟ ⲛⲛⲉⲧⲟⲩⲁⲁⲃ ·
ⲁⲗⲗⲁ ϯⲥⲟⲡⲥⲡ ⲙⲙⲟⲕ ⲡⲁϫⲟⲉⲓⲥ ⲉⲧⲃⲉⲛⲁⲉⲓⲟⲧⲉ · ϫⲉⲕⲁⲥ ⲉⲕⲉϣⲛϩⲧⲏⲕ ⲉϫⲱⲟⲩ ⲛⲅⲕⲱ ⲛⲁⲩ ⲉⲃⲟⲗ ⲛⲛⲉⲩⲛⲟⲃⲉ ϫⲉⲛⲧⲟⲕ ⲟⲩⲁⲧⲛⲟⲃⲉ ⲙⲁⲩⲁⲁⲕ · ⲡϫⲟⲉⲓⲥ ⲡⲛⲟⲩⲧⲉ ⲡⲡⲁⲛⲧⲟⲕⲣⲁⲧⲱⲣ ⲙⲁⲩⲁⲁϥ ·
ⲛⲁⲓ ⲇⲉ ⲛⲧⲉⲣⲉϥϫⲟⲟⲩ ⲛϭⲓⲡⲙⲁⲕⲁⲣⲓⲟⲥ ⲓⲱϩⲁⲛⲛⲏⲥ · ⲁϥⲙⲟⲩⲧⲉ ⲉⲡⲉⲙⲛⲟⲩⲧ
ⲗⲟⲓⲡⲟⲛ ⲟⲛ ⲉⲓⲟⲩⲱϣ
ⲛⲧⲟⲥ ⲇⲉ ⲙⲡⲉⲥⲟⲩⲱϣ ⲉⲃⲱⲕ ϣⲁⲣⲟϥ ·
ⲡⲁⲗⲓⲛ ⲟⲛ ⲁϥϫⲟⲟⲩ ϣⲁⲣⲟⲥ ⲙⲡⲙⲉϩⲥⲡⲥⲛⲁⲩ ⲉϥϫⲱ ⲙⲙⲟⲥ · ϫⲉϯⲧⲁⲙⲟ ⲙⲙⲟ ϫⲉⲕⲉϣⲟⲙⲛⲧ ⲛϩⲟⲟⲩ ⲛⲉⲧⲉⲟⲩⲛⲧⲁⲓ ⲥⲟⲩ ϩⲙⲡⲉⲓⲕⲟⲥⲙⲟⲥ ·
ⲉϣⲱⲡⲉ ⲙⲉⲣⲉⲓ ⲛⲧⲁϣⲁϫⲉ ⲛⲙⲙⲏ · ⲁⲩⲱ ⲛⲧⲁϫⲱ ⲉⲣⲟ ⲙⲡⲉⲓϣⲁϫⲉ ⲙⲡⲁⲧⲓⲙⲟⲩ ·
ⲁⲩⲱ ⲣⲧⲙⲉⲓ ⲧⲣⲛⲁⲣϩⲧⲏ ⲉⲓϣⲁⲛⲙⲟⲩ ·
ⲛⲧⲉⲣⲉⲥⲥⲱⲧⲙ ⲇⲉ ⲉⲧⲃⲉⲡⲉϥⲙⲟⲩ · ⲁⲥⲧⲱⲟⲩⲛ ⲁⲥⲉⲓ ⲉⲡⲉⲥⲏⲧ ·
ⲡⲉϫⲁⲥ ⲛⲛⲉⲥϩⲙϩⲁⲗ · ϫⲉⲃⲱⲕ ⲁⲛⲓϥ ⲛⲁⲓ ⲉⲡⲉⲓⲙⲁ ·
ⲧⲟⲧⲉ ⲛϩⲙϩⲁⲗ ⲁⲩⲙⲟⲩⲧⲉ ⲉⲣⲟϥ ⲛⲁⲥ ⲙⲡⲉⲥⲥⲟⲩⲱⲛϥ
ⲧⲟⲧⲉ ⲁⲥⲣⲡⲙⲉⲉⲩⲉ ⲁⲩⲱ ⲁⲥⲣⲓⲙⲉ ϩⲛⲟⲩⲥⲓϣⲉ ⲁⲡⲉⲥϩⲏⲧ ϣⲧⲟⲣⲧⲣ ⲉⲡⲉϩⲟⲩⲟ
ⲁⲥⲃⲱⲕ ⲉϩⲟⲩⲛ ⲛⲧⲉⲩⲛⲟⲩ
ⲁⲥⲧⲥⲁⲃⲟϥ ⲉⲡⲉⲥϩⲁⲓ ⲉⲥϫⲱ ⲙⲙⲟⲥ ϫⲉⲟⲩⲛⲡⲁⲓ ⲛⲁⲕ ·
ⲁⲩⲱ ⲁⲛⲁⲩ ϫⲉⲡⲁⲛⲓⲙ ⲡⲉ ·
ⲁϥⲥⲟⲩⲱⲛϥ ⲇⲉ ⲛⲧⲉⲩⲛⲟⲩ ⲁⲩⲱ ⲡⲉϫⲁϥ ϫⲉⲁⲗⲏⲑⲱⲥ · ⲡⲁⲓ ⲡⲉ ⲡⲉⲩⲁⲅⲅⲉⲗⲓⲟⲛ ⲙⲡⲉⲛⲙⲉⲣⲓⲧ ⲛϣⲏⲣⲉ ⲓⲱϩⲁⲛⲛⲏⲥ · ⲁⲩⲱ ⲛⲕⲉⲟⲩⲁ ⲁⲛ ⲡⲉ ⲛⲃⲗⲗⲁϥ
ⲡⲉϫⲁϥ ⲛⲁⲩ ϫⲉⲙⲡⲉⲧⲉⲧⲛⲥⲟⲩⲱⲛⲧ ϫⲉⲁⲛⲅ ⲛⲓⲙ ·
ⲛⲧⲟⲟⲩ ⲇⲉ ⲡⲉϫⲁⲩ ⲛⲁϥ · ϫⲉⲛⲛⲁⲥⲟⲩⲱⲛⲅ ⲛⲁϣ ⲛϩⲉ ·
ⲛⲧⲟϥ ⲇⲉ ⲡⲉϫⲁϥ ⲛⲁⲩ ϫⲉⲁⲛⲟⲕ ⲡⲉ ⲓⲱϩⲁⲛⲛⲏⲥ ⲡⲉⲧⲛϣⲏⲣⲉ · ⲁⲩⲱ ⲡⲉⲓⲉⲩⲁⲅⲅⲉⲗⲓⲟⲛ ⲛⲛⲟⲩⲃ · ⲡⲁⲓ ⲡⲉⲛⲧⲁⲓⲁⲓⲧⲉⲓ ⲙⲙⲟϥ ⲛⲧⲟⲟⲧ ⲧⲏⲩⲧⲛ
ⲁⲓϥⲓⲧϥ ⲛⲙⲙⲁⲓ ⲉⲡⲙⲁ ⲉϯⲛⲁⲃⲱⲕ ⲉⲣⲟϥ ⁛—
ⲱ ⲟⲩⲏⲣ ⲡⲉ ⲡϩⲏⲃⲉ ⲛⲧⲁϥϣⲱⲡⲉ ϩⲛⲧⲡⲟⲗⲓⲥ ⲧⲏⲣⲥ ⲙⲡⲉϩⲟⲟⲩ ⲉⲧⲙⲙⲁⲩ ·
ⲕⲁⲓ ⲅⲁⲣ ϩⲉⲛⲛⲟϭ ⲛⲕⲣⲁⲩⲅⲏ ⲁⲩϣⲱⲡⲉ
ⲧⲉϥⲙⲁⲁⲩ
ⲛⲧⲉⲩⲛⲟⲩ
ⲡⲁⲓ ⲡⲉ
ϩⲓⲧⲛ ⲇⲉ ⲥⲡⲟⲩⲇⲏ ⲙⲛⲧⲙⲛⲧⲃⲁⲓⲣⲟⲟⲩϣ ⲙⲡⲉⲛⲙⲁⲓⲛⲟⲩⲧⲉ ⲛⲥⲟⲛ ⲉⲧⲟⲩⲧ ⲍⲁⲭⲁⲣⲓⲁⲥ ⲡⲇⲓⲁⲕⲱⲛⲟⲥ ⲁⲩⲱ ⲡⲙⲟⲛⲁⲭⲟⲥ ⲙⲡϩⲁⲅⲓⲟⲥ ⲙⲉⲣⲕⲟⲩⲣⲓⲟⲥ ⲙⲡⲧⲟⲟⲩ ⲛⲧⲃⲱ · ⲁϥⲥⲙⲛⲡⲉⲓϫⲱⲱⲙⲉ ϩⲛⲛⲉϥϩⲓⲥⲉ ⲙⲙⲓⲛ ⲙⲙⲟϥ ⲁϥⲇⲟⲣⲓⲍⲉ ⲙⲙⲟϥ ⲉϩⲟⲩⲛ ⲉⲡⲧⲟⲡⲟⲥ ⲙⲫⲁⲅⲓⲟⲥ ⲙⲉⲣⲕⲟⲩⲣⲓⲟⲥ · ⲙⲡⲧⲟⲟⲩ ⲛⲧⲃⲱ ·
ⲡⲁⲓ ⲉⲧϥϣⲟⲟⲡ ⲛϩⲏⲧϥ ϩⲁⲡⲟⲩϫⲁⲓ ⲛⲧⲉϥⲯⲩⲭⲏ ϫⲉⲕⲁⲥ ⲉⲣⲉⲡϩⲁⲅⲓⲟⲥ ⲙⲉⲣⲕⲟⲩⲣⲓⲟⲥ ⲙⲛⲛⲕⲉⲡⲉⲧⲟⲩⲁⲁⲃ ⲧⲏⲣⲟⲩ ⲛⲧⲁⲛⲥⲏϩ ⲡⲉⲩⲣⲡⲙⲉⲉⲩⲉ ⲉⲡⲉⲓϫⲱⲱⲙⲉ ⲡⲟⲩⲁ ⲡⲟⲩⲁ ⲕⲁⲧⲁⲡⲉϥⲣⲁⲛ ⲛⲁⲥⲙⲟⲩ ⲉⲣⲟϥ ϩⲛⲥⲙⲟⲩ ⲛⲓⲙ ⲙⲡⲛⲉⲩⲙⲁⲧⲓⲕⲟⲛ ⲁⲩⲱ ⲛⲉⲡⲟⲩⲣⲁⲛⲓⲟⲛ
ϩⲉⲛⲱⲛϣ ϯⲡⲉⲩⲟⲩⲟⲓ ⲉⲣⲟⲓ
ⲁⲩⲛⲉϫ ⲇⲉ ⲛⲁϣⲏ ⲛⲉⲓⲧⲛ
ⲁⲩⲱ ⲡⲕⲉⲧⲃⲛⲏ
ⲁⲓⲱϣ
ⲉⲕⲉⲛⲁϩⲙⲉⲧ ⲟⲛ · ⲧⲉⲛⲟⲩ ⲉⲧⲧⲁⲡⲣⲟ ⲛⲛⲉⲓⲟⲩⲱⲛϣ
ⲁⲩⲁⲛⲁⲭⲱⲣⲉⲓ ⲛⲁⲩ ⲧⲏⲣⲟⲩ · ϩⲓⲧⲛⲛⲉϣⲗⲏⲗ · ⲙⲡⲁⲉⲓⲱⲧ ⲉⲧⲟⲩⲁⲁⲃ · ⲁⲡⲁ ⲡⲉⲥⲩⲛⲑⲓⲟⲥ ·
ⲁⲩⲁⲛⲁⲭⲱⲣⲉⲓ ⲛⲁⲩ ⲧⲏⲣⲟⲩ ϩⲓⲧⲛⲛⲉϣⲗⲏⲗ ⲙⲡⲁⲉⲓⲱⲧ ⲉⲧⲟⲩⲁⲁⲃ · ⲁⲡⲁ ⲡⲉⲥⲩⲛⲑⲉⲓⲟⲥ ·
ⲁⲛⲟⲕ ⲇⲉ ϩⲱⲱⲧ ⲁⲓⲃⲱⲕ ⲉϩⲏⲧ ⲉⲡⲧⲟⲟⲩ ⲛⲧⲥⲛⲧⲏ · ⲉⲓϯⲉⲟⲟⲩ ⲙⲡⲛⲟⲩⲧⲉ ⲉϫⲛⲛⲉⲛⲧⲁⲩϣⲱⲡⲉ ⲙⲙⲟⲓ ϫⲉⲁϥⲛⲁϩⲙⲉⲧ ⲉⲧⲧⲁⲡⲣⲟ ⲛⲛⲉⲑⲏⲣⲓⲟⲛ ⲉⲧϩⲟⲟⲩ ·
ⲛⲧⲉⲣⲓⲃⲱⲕ ⲇⲉ
ⲁⲓϫⲓ
ⲁⲡⲁⲉⲓⲱⲧ
ⲡⲉϫⲁϥ ⲛⲁⲓ ϫⲉⲱ ⲓⲱϩⲁⲛⲛⲏⲥ · ⲁⲓⲣⲟⲩⲱ ⲛⲁϥ · ϫⲉⲥⲙⲟⲩ
ⲡⲉϫⲁϥ ⲛⲁⲓ ϫⲉⲙⲡⲉⲓϫⲟⲟⲥ
ⲡⲁⲣⲁⲕⲉⲕⲟⲩⲓ · ⲁⲛⲉⲑⲱⲣⲓⲟⲛ
ⲁⲧⲉⲧⲛⲛⲁⲩ ϭⲉ ⲱ ⲛⲁⲙⲉⲣⲁⲧⲉ ϫⲉϩⲱⲃ ⲛⲓⲙ ⲉϣⲁϥϣⲱⲡⲉ ϣⲁϥⲉⲓⲙⲉ ⲉⲣⲟϥ · ⲕⲁⲛ ⲉϥϩⲙⲙⲁ ⲛⲓⲙ · ⲉϣⲁϥϣⲱⲡⲉ ϣⲁϥⲉⲓⲙⲉ ⲉⲣⲟϥ
ⲁⲗⲗⲁ ⲉϥϩⲱⲡ ⲙⲙⲟϥ · ϩⲛⲛⲉϥⲡⲟⲗⲓⲧⲉⲓⲁ · ⲛⲉϥⲟⲩⲱϣ ⲁⲛ ⲉⲧⲣⲉⲉⲟⲟⲩ ⲉⲡⲁⲣⲱⲙⲉ ⲡⲉ ϣⲱⲡⲉ ⲛⲁϥ · ⲕⲁⲧⲁⲧϩⲉ ⲛⲧⲁϥϫⲟⲟⲥ ⲛϭⲓⲡⲥⲟⲫⲟⲥ ⲡⲁⲩⲗⲟⲥ ϫⲉⲉⲓϣⲓⲛⲉ ⲁⲛ ⲛⲥⲁⲡⲉⲟⲟⲩ ⲛⲧⲛⲣⲱⲙⲉ · ⲟⲩⲇⲉ ⲛⲧⲉⲧⲏⲩⲧⲛ · ⲟⲩⲇⲉ ⲛⲧⲛϭⲉ ·
ⲉⲓϣⲁⲛⲟⲩⲱϣ ⲉϫⲱ ⲉⲣⲱⲧⲛ ⲛⲛⲉϩⲃⲏⲩⲉ ⲧⲏⲣⲟⲩ ⲛⲧⲁⲛⲛⲁⲩ ⲉⲣⲟⲟⲩ ⲛϩⲓⲧⲙⲡϩⲗⲗⲟ ⲙⲙⲁⲕⲁⲣⲓⲟⲥ ⲁⲡⲁ ⲡⲉⲥⲩⲛⲑⲓⲟⲥ · ⲡϣⲁϫⲉ ⲛⲁⲁϣⲁⲓ ⲉⲡⲉϩⲟⲩⲟ ·
ⲁⲗⲗⲁ ⲛϩⲟⲥⲟⲛⲁ ⲧⲉⲅⲣⲁⲫⲏ · ⲥϩⲁⲓ ⲛⲁⲛ ϫⲉⲛⲉϩⲃⲏⲩⲉ ⲙⲡⲛⲟⲩⲧⲉ ⲛⲁⲛⲟⲩ ⲟⲏⲟⲛϩⲟⲩ ⲉⲃⲟⲗ ⲛⲟⲩⲟⲛ ⲛⲓⲙ · ⲉⲓⲛⲁϫⲉϩⲉⲛⲕⲟⲩⲓ ⲇⲉ ⲛⲏⲧⲛ ⲉⲃⲟⲗ ϩⲛϩⲁϩ ⲉⲧⲃⲉⲛⲁⲣⲉⲧⲏ ⲙⲡⲉⲓⲣⲱⲙⲉ ⲛⲧⲉⲗⲓⲟⲥ · ⲙⲛⲛⲥⲱⲥ ⲛⲧⲛϯ ⲙⲟⲩϫⲱⲕ ⲙⲡϣⲁϫⲉ ·
ⲁⲥϣⲱⲡⲉ ⲇⲉ ⲟⲛ ⲛⲟⲩϩⲟⲟⲩ ⲁⲩⲣⲱⲙⲉ ⲉⲓ ϣⲁⲣⲟϥ ⲉⲃⲟⲗ ϩⲙⲡⲧⲟϣ ⲛⲕⲃⲧ · ⲉⲣⲉⲡⲉϥϣⲏⲣⲉ ⲙⲟⲟϣⲉ ⲛⲙⲙⲁϥ ⲉⲁϥⲉⲓ ⲉⲧⲑⲩⲗⲓⲕⲓⲁ ⲉⲧⲣⲉϥϩⲟⲧⲣϥ ⲉϩⲟⲩⲛ ⲉⲡⲅⲁⲙⲟⲥ ⲛⲥⲩⲙⲛⲟⲛ ·
ⲁⲩⲃⲱⲕ ⲇⲉ ⲉϩⲟⲩⲛ ⲡⲉⲥⲛⲁⲩ ⲙⲛⲛⲉⲩⲉⲣⲏⲩ · ⲁⲩⲡⲁϩⲧⲟⲩ ⲙⲛⲁⲩⲡⲁϩⲧⲟⲩ ϩⲁⲛⲉϥⲟⲩⲣⲏⲏⲧⲉ ·
ⲡⲉϫⲉⲡⲡⲉⲧⲟⲩⲁⲁⲃ ⲙⲡⲣⲱⲙⲉ · ϫⲉⲉⲧⲣⲉⲟⲩ ⲙⲡⲉⲕϫⲓⲥϩⲓⲙⲉ · ⲙⲡⲉⲕϣⲏⲣⲉ
ⲛⲉ ⲟⲩⲣⲙⲕⲃⲧ ⲅⲁⲣ ⲡⲉ ⲡⲣⲱⲙⲉ ⲉⲧⲙⲙⲁⲩ ·
ⲁϥⲟⲩⲱϣⲃ ⲇⲉ ⲛϭⲓⲡⲣⲱⲙⲉ ϫⲉⲟⲩϣⲏⲣⲉ ϣⲏⲙ ⲡⲉ ⲡⲁⲉⲓⲱⲧ ⲙⲡⲁⲧϥⲉⲓ ⲉⲧϩⲓⲗⲓⲕⲓⲁ · ⲁⲩⲱ ⲟⲩⲥⲁⲃⲉ ⲡⲉ ·
ⲁϥⲟⲩⲱϣⲃ ⲛϭⲓⲡⲡⲉⲧⲟⲩⲁⲁⲃ ϫⲉⲛⲁⲙⲉ ⲁⲡⲉⲕϣⲏⲣⲉ ⲡⲟⲣⲛⲉⲩⲉ · ⲁⲩⲱ ⲉⲕϣⲁⲛⲕⲁⲁϥ · ϣⲁϥⲧⲁⲩⲉⲧⲙⲉ ·
ⲡⲉϫⲉⲡⲣⲱⲙⲉ ϫⲉⲉϣⲱⲡⲉ ⲁϥⲡⲟⲣⲛⲉⲩⲉ ⲉⲓⲥϩⲏⲏⲧⲉ ϯϯ ⲙⲙⲟϥ ⲉⲛⲉⲕϭⲓϫ · ⲉⲧⲣⲉⲕⲉⲓⲣⲉ ⲛⲁϥ ⲕⲁⲧⲁⲡⲉⲧⲉⲣⲁⲛⲁⲕ ·
ⲁϥⲟⲩⲱϣⲃ ⲛϭⲓⲡⲉⲡⲣⲟⲫⲏⲧⲏⲥ ⲉⲧⲟⲩⲁⲁⲃ ϫⲉⲉⲕϣⲁⲛⲃⲱⲕ ⲉϩⲟⲩⲛ ⲉⲡⲉⲕϯⲙⲉ ⲕⲛⲁⲁⲡⲁⲛⲧⲁ ⲉⲩⲥϩⲓⲙⲉ · ϩⲙⲡϣⲟⲣⲡ ⲛϩⲟⲟⲩⲧⲛ ⲙⲡⲉⲕϯⲙⲉ ·
ⲉⲧϣⲉⲉⲣⲉ ⲧⲉ ⲛⲛⲓⲙ ⲛⲣⲱⲙⲉ ⲧⲉ · ⲡⲉⲧⲛϩⲏⲧⲥ · ⲛⲁⲣⲙⲛⲧⲣⲉ ⲛⲁⲕ ϫⲉⲡⲉⲕϣⲏⲣⲉ ⲡⲉⲛⲧⲁϥⲛⲕⲟⲧⲕ ⲛⲙⲙⲁⲥ ·
ⲁⲗⲗⲁ ⲙⲡⲣⲙⲉⲉⲩⲉ · ⲉⲣⲟⲓ ϩⲟⲗⲱⲥ ϫⲉⲛⲧⲁⲓϫⲉⲡⲁⲓ ϩⲁⲣⲟⲓ ⲙⲁⲏⲁⲁⲧ · ⲙⲙⲟⲛ · ⲁⲗⲗⲁ ⲛⲧⲁⲩⲧⲁⲙⲟⲓ ϩⲓⲧⲛϩⲉⲛⲣⲱⲙⲉ ⲛϣⲟⲩⲡⲓⲥⲧⲉⲩⲉ ⲛⲁⲩ ·
ⲁⲗⲗⲁ ⲉⲕϣⲁⲛⲥⲱⲧⲙ ⲛⲥⲱⲓ ⲕⲛⲁϫⲓⲧⲥ ⲛⲁϥ ⲛⲥϩⲓⲙⲉ · ⲛϩⲟⲥⲟⲛ ⲁϥⲑⲃⲃⲓⲟⲥ ·
ⲁⲩⲱ ⲛⲁⲙⲉ ⲙⲉⲓⲁⲛⲉⲭⲉ ⲉⲕⲁⲁϥ ⲉⲥⲛⲁϩⲉ ϣⲁⲛⲧⲉϥϫⲓⲧⲥ ·
ⲡⲛⲟⲙⲟⲥ ⲅⲁⲣ ⲕⲉⲗⲉⲩⲉ ϫⲉⲉⲣϣⲁⲛⲟⲩⲣⲱⲙⲉ ⲛⲕⲟⲧⲕ ⲙⲛⲟⲩϣⲉⲉⲣⲉ ϣⲏⲙ · ⲙⲡⲟⲩϣⲡⲧⲟⲟⲧⲥ · ⲛϥϫⲓⲧⲥ ⲛϫⲛⲁϩ · ⲛϥϣⲱⲡⲉ ⲛⲙⲙⲁⲥ · ⲉϥⲉϯⲧⲉϭⲣⲏⲏⲡⲉ ⲛⲁⲥ ⲛⲁⲧϣⲁⲩ ⲛⲧⲉϭⲣⲏⲏⲡⲉ ⲛⲙⲡⲁⲣⲑⲉⲛⲟⲥ ·
ⲁⲩⲱ ⲛϥϭⲱ ⲙⲛⲧⲛⲧⲁⲩⲑⲃⲃⲓⲟⲥ · ⲕⲁⲛ ⲟⲩϩⲏⲕⲉ ⲧⲉ · ⲕⲁⲛ ⲟⲩⲣⲙⲙⲁⲟ ⲧⲉ ⁘ⲻ
ⲧⲉⲛⲟⲩ ϭⲉ ⲁⲡⲇⲓⲁⲃⲟⲗⲟⲥ ⲧⲣⲉⲡⲉⲕϣⲏⲣⲉ ϩⲉ ⲙⲛⲧⲉⲥϩⲓⲙⲉ ⲃⲱⲕ ⲛⲅϫⲓⲧⲥ ⲛⲁϥ ·
ⲙⲡⲣⲕⲁⲁϥ · ⲣⲛⲟⲃⲉ ⲛⲧⲉⲡⲛⲟⲩⲧⲉ ϫⲛⲟⲩⲕ ⲉⲧⲃⲉⲡⲟⲩϫⲁⲓ ⲛⲧⲉϥⲯⲩⲭⲏ ·
ⲕⲁⲓ ⲅⲁⲣ ⲉⲕϣⲁⲛϩⲟⲧⲣϥ ⲉⲡⲅⲁⲙⲟⲥ ⲛⲥⲉⲙⲛⲟⲛ ⲛϥϩⲉ ⲟⲛ ϩⲛⲕⲉⲛⲟⲃⲉ · ⲉⲣⲉⲡⲉⲥⲛⲟϥ ⲙⲡⲁⲓ ⲛϯⲙⲓⲛⲉ ⲛⲁϣⲱⲡⲉ ⲉϩⲣⲁⲓ ⲉϫⲱϥ ⲙⲁⲩⲁⲁϥ ·
ⲙⲡⲣⲕⲁⲁϥ ⲉϭⲛⲗⲟⲓϭⲉ ⲉⲣⲟⲕ ⲙⲁⲩⲁⲁⲕ ϩⲙⲛⲃⲏⲙⲁ ⲙⲡⲉⲭⲣⲓⲥⲧⲟⲥ · ϫⲉⲙⲡⲉⲡⲁⲉⲓⲱⲧ ϫⲓⲥϩⲓⲙⲉ ⲛⲁⲓ ⲛⲧⲉⲡⲕⲩⲛⲁⲩⲛⲟⲥ ⲧⲏⲣϥ ⲙⲡⲉϥⲛⲟⲃⲉ ϣⲱⲡⲉ ⲉϩⲣⲁⲓ ⲉϫⲱⲕ ϫⲉⲁⲕϯⲥⲃⲱ ⲛⲁϥ ϩⲛⲟⲩⲗϣⲕϣ ⲛⲧϩⲉ ⲛⲧⲁⲩⲥⲏⲙⲁⲛⲉ · ϩⲛⲛⲉⲅⲣⲁⲫⲏ ⲉⲧⲟⲩⲁⲁⲃ · ⲉⲧⲃⲉϩⲏⲗⲉⲓ ⲡⲟⲩⲏⲏⲃ · ϫⲉⲁϥϯⲥⲃⲱ ⲛⲛⲉϥϣⲏⲣⲉ ϩⲛⲟⲏⲗϣⲕϣ ·
ⲁϥⲟⲩⲱϣⲃ ⲛϭⲓⲡⲣⲱⲙⲉ ϫⲉϣⲁϫⲉ ⲛⲓⲙ ⲛⲧⲁⲕϫⲟⲟⲩ ⲛⲁⲓ ϯⲛⲁϩⲁⲡⲣⲉϩ ⲉⲣⲟⲟⲩ ·
ⲡⲉⲧⲛⲁⲣⲁⲧⲥⲱⲧⲙ ⲅⲁⲣ ⲉⲣⲟⲕ ⲉϥⲛⲁⲣⲁⲧⲥⲱⲧⲙ ⲛⲥⲁⲡⲉⲭⲣⲓⲥⲧⲟⲥ · ⲉⲃⲟⲗ ϫⲉϩⲉⲛϣⲁϫⲉ ⲛⲱⲛϩ ⲛⲉⲧⲛⲏⲩ ⲉⲃⲟⲗ ϩⲛⲧⲉⲕⲧⲁⲡⲣⲟ ·
ⲡⲙⲁⲕⲁⲣⲓⲟⲥ ⲇⲉ ⲡⲉϫⲁϥ ϫⲉⲡⲭⲣⲓⲥⲧⲟⲥ ⲉϥⲉϣⲱⲡⲉ ⲛⲙⲙⲏⲏⲧⲛ · ⲙⲟⲟϣⲉ ϩⲛⲟⲩⲉⲓⲣⲏⲛⲏ ·
ⲁϥⲉⲓ ⲇⲉ ⲉⲃⲟⲗ ϩⲓⲧⲟⲟⲧϥ ⲁϥⲉⲓⲣⲉ ⲕⲁⲧⲁⲧϩⲉ ⲛⲧⲁϥϩⲱⲛ ⲉⲧⲟⲟⲧⲟⲩ · ⲁⲩⲱ ⲁⲡⲉⲩϩⲏⲧ ⲙⲧⲟⲛ ⲉⲙⲁⲧⲉ ·
ⲁⲥϣⲱⲡⲉ ⲇⲉ ⲟⲛ ⲛⲟⲩϩⲟⲟⲩ ⲉϥⲡⲁⲣⲁⲅⲉ ϩⲛⲛϯⲙⲉ ⲛϭⲓⲡⲉⲛⲡⲉⲧⲟⲩⲁⲁⲃ ⲛⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ ⲡⲉⲡⲓⲥⲕⲟⲡⲟⲥ · ⲉϥⲙⲟⲩϣⲧ ⲛⲛⲉϥⲉⲕⲕⲗⲏⲥⲓⲁ ·
ⲛⲧⲉⲣϥⲟⲩⲱ ⲇⲉ ⲉϥⲙⲟⲩϣⲧ ⲙⲙⲟⲟⲩ · ⲉϥⲛⲁⲕⲧⲟϥ ⲇⲉ ⲉϩⲟⲩⲛ ⲉⲧϩⲉⲛⲉⲉⲧⲉ ⲁϥⲡⲁⲣⲁⲅⲉ ϩⲓⲧⲉϩⲓⲏ ⲙⲡϩⲱⲧ ⲉⲃⲟⲗ ⲙⲡϩⲟⲓ ⲁⲩⲣⲱⲙⲉ ⲛⲟⲩⲟⲓ · ⲉⲓⲛⲉ ϣⲁⲣⲟϥ ⲛⲟⲩⲉϩⲉ · ⲉⲧⲱϥ ⲧⲉ · ϫⲉⲉϥⲛⲁⲥⲫⲣⲁⲅⲓⲍⲉ ⲙⲙⲟⲥ ·
ⲁⲛⲁⲩ ⲉⲧϭⲟⲙ ⲙⲡⲛⲟⲩⲧⲉ ·
ⲁⲧⲉⲥⲫⲣⲁⲅⲓⲥ ⲛⲧⲁⲡⲡⲉⲧⲟⲩⲁⲁⲃ ϣⲱⲗϩ ⲙⲙⲟⲥ ⲉⲧⲉϩⲉ ⲁⲛⲉϥⲧⲏⲏⲃⲉ ϫⲱⲱⲧⲉ ⲉϩⲟⲩⲛ ⲉϩⲏⲧⲥ ·
ⲛⲧⲉⲣⲉⲥⲙⲓⲥⲉ ⲇⲉ ⲁⲩϩⲉ ⲉⲧⲉϭⲫⲣⲁⲅⲓⲥ ⲛⲧⲁⲡⲡⲉⲧⲟⲩⲁⲁⲃ ϣⲱⲗϩ ⲙⲙⲟⲥ ·
ⲁⲩⲱ ⲁϥⲥⲫⲣⲁⲅⲓⲍⲉ ⲙⲙⲟⲥ ϩⲓⲃⲟⲗ ⲉⲥⲟ ⲙⲙⲁⲉⲓⲛ ϩⲛϩⲏⲧϥ ⲙⲡⲕⲟⲩⲓ ⲛⲕⲧⲏⲣ ⲙⲡⲉⲥⲙⲟⲧ ⲛⲟⲩⲥⲟⲣⲧ ⲛⲟⲩⲱⲃϣ · ⲁⲩⲱ ⲛⲧϩⲉ ⲛⲟⲩⲭⲓⲱⲛ ·
ⲣⲱⲙⲉ ⲅⲁⲣ ⲛⲓⲙ ⲉⲧⲉⲣⲉⲡⲣⲱⲙⲉ ⲙⲡⲉⲧⲟⲩⲁⲁⲃ ⲛⲁⲥⲟⲟⲩⲧⲛ ⲉⲃⲟⲗ ⲛⲧⲉϥϭⲓϫ ⲛϥⲥⲫⲣⲁⲅⲓⲍⲉ ⲙⲙⲟⲟⲩ ⲉⲩϣⲟⲟⲡ ϩⲛϣⲱⲛⲉ ⲛⲓⲙ · ϣⲁⲩⲗⲟ ⲛⲧⲉⲩⲛⲟⲩ ·
ⲁⲙⲏⲓⲧⲛ ϭⲉ ⲱ ⲛⲉⲧⲉⲣⲉⲡⲉⲩϩⲏⲧ ⲥⲟⲩⲧⲱⲛ ⲉϩⲟⲩⲛ ⲉⲡⲛⲟⲩⲧⲉ ⲙⲛⲡⲡⲉⲧⲟⲩⲁⲁⲃ ·
ⲛⲧⲉⲧⲛϭⲡⲥⲱⲡϥ · ϩⲛϩⲉⲛⲣⲙⲉⲓⲟⲟⲩⲉ ⲙⲛϩⲉⲛⲙⲉⲧⲁⲛⲟⲓⲁ · ϫⲉⲕⲁⲥ ⲉϥⲛⲁⲡⲁⲣⲁⲕⲁⲗⲉⲓ ⲙⲡⲉⲭⲣⲓⲥⲧⲟⲥ ⲛϥⲣⲟⲩⲛⲁ ⲛⲙⲙⲁⲛ ϩⲛⲧⲛϭⲓⲛⲁⲡⲁⲛⲧⲁ ⲉⲣⲟϥ · ϫⲉⲟⲩϩⲟⲧⲉ · ⲡⲉ ϩⲉ ⲉⲣⲁⲓ ⲛϭⲓϫ ⲙⲡⲛⲟⲩⲧⲉ ⲉⲧⲟⲛϩ ·
ⲉⲣϣⲁⲛⲟⲩⲁ ⲛϩⲏⲧⲧⲏⲩⲧⲛ ⲧⲟⲗⲙⲁ ⲉⲡⲉⲣⲓⲉⲣⲅⲁⲍⲉ ⲛⲥⲁⲡϣⲁϫⲉ ϫⲉⲁⲓⲧⲟⲗⲙⲁ ⲉϫⲟⲟⲥ ϫⲉⲡⲉϣⲃⲏⲣ ⲙⲡⲉⲭⲣⲓⲥⲧⲟⲥ ⲡⲉⲡⲉⲧⲟⲩⲁⲁⲃ ⲛⲉⲡⲓⲥⲕⲟⲡⲟⲥ ⲁⲡⲁ ⲡⲉⲥⲩⲛⲑⲓⲟⲥ · ⲙⲁⲣⲉϥⲉⲓ ⲧⲉⲛⲟⲩ ⲉϫⲙⲡⲉϩⲣϩⲧⲟⲛ ⲙⲡⲉⲏⲁⲅⲅⲉⲗⲓⲟⲛ ⲉⲧⲟⲩⲁⲁⲃ ⲛⲕⲁⲧⲁⲓⲱϩⲁⲛⲛⲏⲥ ⲛϥⲥϣⲧⲙ ⲉⲡⲛⲟⲩⲧⲉ ⲉϥⲱϣ ⲉⲃⲟⲗ ϩⲛⲧⲧⲁⲣⲡⲟ ⲙⲡⲉϥⲙⲉⲣⲓⲧ ⲉⲧⲟⲩⲁⲁⲃ ⲓⲱϩⲁⲛⲛⲏⲥ ⲡⲉⲩⲁⲅⲅⲉⲗⲓⲥⲧⲏⲥ · ⲉϥϫⲱ ⲙⲙⲟⲥ · ϫⲉⲛⲧⲱⲧⲛ ⲛⲧⲛⲛⲁϣⲃⲏⲣ · ⲉⲧⲉⲧⲛϣⲁⲛⲉⲓⲣⲉ ⲛⲛⲉⲧⲉⲓϩⲱⲛ ⲙⲙⲟⲟⲩ ⲉⲧⲟⲟⲧ ⲧⲏⲩⲧⲛ ·
ⲁⲩⲱ ⲟⲛ ϫⲉⲛⲧⲱⲧⲛ ⲇⲉ ⲛⲧⲁⲓⲙⲟⲩⲧⲉ ⲉⲣⲱⲧⲛ · ϫⲉⲛⲁϣⲃⲏⲣ · ϫⲉⲛⲉⲛⲧⲁⲓⲥⲟⲧⲙⲟⲩ ⲧⲏⲣⲟⲩ ⲛⲧⲙⲡⲁⲉⲓⲱⲧ ⲁⲓⲧⲁⲙⲱⲧⲛ ⲉⲣⲟⲟⲩ ·
ⲁⲩⲱ ⲟⲛ ϫⲉⲛⲧⲱⲧⲛ ⲁⲛ · ⲁⲧⲉⲧⲛⲥⲟⲧⲡⲧ ⲁⲗⲗⲁ ⲁⲛⲟⲕ ⲁⲓⲥⲉⲧⲡⲧⲏⲩⲧⲛ
ⲁⲩⲱ ⲁⲛⲟⲕ ⲁⲓⲕⲁⲧⲏⲩⲧⲛ ϫⲉⲕⲁⲥ ⲉⲣⲉⲡⲉⲧⲛⲕⲁⲣⲡⲟⲥ ⲙⲟⲩⲛ ⲉⲃⲟⲗ · ⲉⲩⲱⲛϩ ϣⲁⲉⲛⲉϩ ⁘ⲻ
ⲁⲧⲉⲧⲛⲉⲓⲙⲉ ϭⲉ ⲟⲩⲛ ⲱ ⲛⲁⲙⲉⲣⲁⲧⲉ ϫⲉⲡⲉⲧⲛⲁⲉⲓⲣⲉ ⲙⲡⲟⲩⲱϣ ⲙⲡⲛⲟⲩⲧⲉ · ⲡⲁⲓ ⲡⲉ ⲡⲉϥϣⲃⲏⲣ ⲁⲩⲱ ⲛⲉϥⲥⲟⲛ · ⲕⲁⲧⲁⲧϩⲉ ⲛⲧⲁϥϫⲟⲟⲥ ϩⲙⲡⲉⲩⲁⲅⲅⲉⲗⲓⲟⲛ ⲉⲧⲟⲩⲁⲁⲃ · ϫⲉⲡⲉⲧⲛⲁⲉⲓⲣⲉ ⲙⲛⲟⲩⲱϣ ⲙⲡⲁⲉⲓⲱⲧ ⲉⲧϩⲛⲙⲡⲏⲩⲉ · ⲡⲁⲓ ⲡⲉ ⲡⲁⲥⲟⲛ ⲁⲩⲱ ⲧⲁⲥⲱⲛⲉ · ⲁⲩⲱ ⲧⲁⲙⲁⲁⲩ ·
ⲁⲥϣⲱⲡⲉ ⲛⲟⲩϩⲟⲟⲩ ⲁⲩⲉⲓⲛⲉ ϣⲁⲣⲟⲩ · ⲛⲟⲩϣⲏⲣⲉ ϣⲏⲙ ⲉⲣⲉⲟⲩⲇⲁⲓⲙⲱⲛⲓⲟⲛ ϩⲓⲱⲱϥ ·
ⲁϥⲡⲁⲣⲁⲕⲁⲗⲉⲓ ⲙⲙⲟϥ ⲉϥϫⲱ ⲙⲙⲟⲥ ϫⲉⲁⲣⲓⲧⲁⲅⲁⲡⲏ ⲛⲅⲥⲫⲣⲁⲅⲓⲍⲉ ⲙⲙⲟϥ · ϫⲉⲟⲩⲇⲁⲓⲙⲱⲛⲓⲟⲛ ⲉϥϩⲟⲟⲩ ⲡⲉ ·
ⲁϥϫⲛⲉⲡⲉϥⲉⲓⲱⲧ ⲇⲉ ⲛϭⲓⲡⲡⲉⲧⲟⲩⲁⲁⲃ · ϫⲉⲉⲓⲥ ⲁⲟⲩⲏⲣ ⲛⲟⲩⲟⲉⲓϣ · ϫⲓⲛⲛⲧⲁⲡⲁⲓ ⲧⲁϩⲟϥ ·
ⲡⲉϫⲁϥ ϫⲉⲉⲓⲥ ⲥⲁϣϥⲉ ⲛⲣⲟⲙⲡⲉ · ϣⲉⲛⲉⲕϣⲗⲏⲗ ⲱ ⲡⲁⲉⲓⲱⲧ
ϣⲁϥⲛⲟϫϥ ⲉⲡⲕⲁϩ ⲛϥϩⲓⲧⲉ ⲛϩⲏⲧϥ ⲛⲧϩⲉ ⲙⲡⲕⲁⲙⲟⲩⲗ ⲛⲧⲉⲛⲉϥⲃⲁⲗ ⲙⲟⲩϩ ⲛⲥϩⲟϥ ·
ⲁⲩⲱ ϩⲁϩ ⲛⲥⲟⲡ ϣⲁⲛⲉⲓⲁⲧⲟⲟⲧⲛ ⲛⲥⲱϥ ϫⲉⲁϥⲙⲟⲟⲩⲧϥ ·
ⲁⲩⲱ ⲛϥϣⲁϫⲉ ⲁⲛ ⲉⲡⲧⲏⲣϥ · ⲁⲣⲓⲧⲁⲅⲁⲡⲏ ⲛⲅⲃⲟⲏⲑⲉⲓ ⲉⲣⲟϥ ⲡⲁⲉⲓⲱⲧ ·
ⲡⲁⲉⲓⲱⲧ ⲇⲉ ⲁϥⲙⲟⲩⲧⲉ ⲉⲣⲟⲓ ⲁⲛⲟⲕ ⲓⲱϩⲁⲛⲛⲏⲥ ·
ⲡⲉϫⲁϥ ⲛⲁⲓ ϫⲉⲃⲱⲕ ⲉⲡⲗⲟⲩⲧⲏⲣ ⲙⲡⲥⲱⲟⲩϩ ⲛⲅⲉⲓⲛⲉ ⲛⲁⲓ ⲛⲟⲩⲕⲟⲩⲓ ⲙⲙⲟⲟⲩ ⲛⲧⲁⲛⲟϫϥ ⲉϫⲙⲡⲉⲓϣⲏⲣⲉ ϣⲏⲙ ⲙⲙⲟⲛ ⲡⲣⲟⲥⲧϩⲉ ⲉⲧⲉⲓⲛⲁⲩ ⲉⲣⲟϥ ⲡⲉⲓⲇⲁⲓⲙⲱⲛ ϯϩⲓⲥⲉ ⲛⲁϥ ⲉⲙⲁⲧⲉ
ⲁⲓⲃⲱⲕ ϭⲉ ⲉϩⲟⲩⲛ ⲉⲡⲥⲱⲟⲩϩ ⲕⲁⲧⲁⲡⲟⲩⲉϩⲥⲛⲁϩⲛⲉ ⲙⲡⲁⲭⲣⲓⲥⲧⲟⲥ ⲛⲉⲓⲱⲧ ⲙⲙⲁⲕⲁⲣⲓⲟⲥ ⲡⲉⲡⲣⲉⲥⲃⲩⲧⲉⲣⲟⲥ · ⲁⲩⲱ ⲡⲉⲡⲣⲟⲉⲓⲥⲧⲟⲥ ⲙⲡⲧⲟⲡⲟⲥ ⲃⲱⲕ ⲉϩⲟⲩⲛ ⲉⲡⲉⲑⲩⲥⲓⲁⲥⲧⲏⲣⲓⲟⲛ
ⲁϥⲙⲉϩⲡⲕⲟⲩⲓ ⲙⲙⲟⲟⲩ ⲛⲁⲓ ⲁⲓⲉⲛⲉ ⲙⲙⲟϥ ⲙⲡⲡⲉⲧⲟⲩⲁⲁⲃ ·
ⲁⲡⲡⲉⲧⲟⲩⲁⲁⲃ ⲥⲫⲣⲁⲅⲓⲍⲉ ⲙⲡⲙⲟⲟⲩ ϩⲙⲡⲉϥⲧⲏⲏⲃⲉ ⲉⲡⲣⲁⲛ ⲙⲡⲉⲓⲱⲧ ⲙⲛⲛϣϩⲣⲉ ⲙⲛⲡⲉⲡⲛⲉⲩⲙⲁ ⲉⲧⲟⲩⲁⲁⲃ ·
ⲁϥϯ ⲙⲡⲙⲟⲟⲩ ⲙⲡⲉϥⲉⲓⲱⲧ · ⲉϥϫⲱ ⲙⲙⲟⲥ ⲛⲁϥ · ϫⲉϫⲓ ⲙⲡⲉⲕϣⲏⲣⲉ · ⲛⲅⲃⲱⲕ ⲉⲡⲉⲕⲏⲓ · ⲛⲅⲧⲥⲟⲟϥ ⲉⲃⲟⲗ ϩⲛⲛⲉⲓⲙⲟⲟⲩ ⲉⲧⲟⲩⲁⲁⲃ ⲛⲧⲁⲓⲧⲁⲁⲩ ⲛⲁⲕ ⲉⲃⲟⲗ ϩⲙⲡⲗⲟⲩⲧⲏⲣ ⲙⲡⲥⲱⲟⲩϩ ⲛⲅⲡⲓⲥⲉⲩⲉ ⲉⲡⲭⲣⲓⲥⲧⲟⲥ ⲁⲩⲱ ϥⲛⲁⲧⲁⲗϭⲟϥ ·
ⲛⲧⲁϥⲣⲡⲁⲓ ⲇⲉ ⲛϭⲓⲡⲁⲉⲓⲱⲧ ϫⲉⲛⲛϥⲧⲥⲟϥ ⲛⲧⲟϥ ϩⲛⲛⲉϥϭⲓϫ ⲛⲧⲉⲛⲇⲁⲓⲙⲱⲛⲓⲟⲛ ⲉⲓ ⲉⲃⲟⲗ ϩⲛⲟⲩϭⲉⲡⲏ · ⲛⲧⲉⲛⲣⲱⲙⲉ ϣⲟⲩϣⲟⲩ ⲙⲙⲟⲟⲩ ⲉϫⲱϥ ϫⲉⲁⲁⲡⲁ ⲡⲉⲥⲩⲛⲑⲓⲟⲥ ⲛⲉϫⲡⲇⲁⲓⲙⲩⲱⲛⲓⲟⲛ ⲉⲃⲟⲗ ϩⲙⲡϣⲏⲣⲉ ⲛⲛⲓⲙ ⲛⲣⲱⲙⲉ · ⲉⲃⲟⲗ ϫⲉⲛⲉϥⲟⲩⲱϣ ⲁⲛ ⲉϫⲓⲉⲟⲟⲩ ⲉⲃⲟⲗ ϩⲓⲧⲟⲟⲧⲟⲩ ⲛⲛⲣⲱⲙⲉ ·
ⲛⲧⲉⲣⲉⲛⲣⲱⲙⲉ ⲇⲉ ϫⲓ ⲙⲡⲉϥϣⲏⲣⲉ ϫⲉⲉϥⲛⲁⲃⲱⲕ ⲉⲡⲉϥⲏⲓ ⲡⲣⲟⲥⲧϩⲉ ⲛⲧⲁϥϩⲟⲙⲟⲗⲟⲅⲉⲓ ⲛⲁⲓ ϩⲛⲧⲉϥⲧⲁⲡⲣⲟ ⲛϭⲓⲛⲣⲱⲙⲉ ⲙⲛⲛⲥⲁⲧⲣⲉϥⲕⲧⲟϥ ϣⲁⲣⲟⲛ ϩⲓⲧⲛϩⲉⲛⲕⲟⲩⲓ ⲛϩⲟⲟⲩ · ϫⲉⲉⲧⲓ ⲉⲓⲙⲟⲟϣⲉ ⲙⲛⲡⲁϣⲏⲣⲉ ·
ⲛⲧⲉⲣⲓⲟⲩⲉ ⲇⲉ ⲉⲃⲟⲗ ⲙⲙⲱⲧⲛ ⲁⲡⲇⲁⲓⲙⲱⲛⲓⲟⲛ ⲣⲁϩⲧϥ ⲉϩⲣⲁⲓ ⲉϫⲙⲡⲕⲁϩ ⲛⲧⲉⲩⲛⲟⲩ ⲁϥϩⲓⲧⲉ ⲙⲙⲟϥ · ⲁϥⲱϣ ⲉⲃⲟⲗ ⲛϩⲏⲧϥ ϫⲉⲡⲉⲥⲩⲛⲑⲓⲟⲥ ϩⲓⲧⲛⲧⲉⲥⲫⲣⲁⲅⲓⲥ ⲙⲡⲉⲕⲧⲏⲏⲃⲉ ⲉⲕⲛⲁⲛⲟϫⲧ ⲉⲃⲟⲗ ϩⲙⲡⲁⲙⲁ ⲛϣⲱⲡⲉ ⁘
ⲛⲧⲉⲩⲛⲟⲩ ⲇⲉ ⲁⲡϣⲏⲣⲉ ϣⲏⲙ ⲕⲁⲑⲁⲣⲓⲍⲉ ⲁⲓϫⲓⲧϥ ⲉϩⲟⲩⲛ ⲉⲡⲁⲏⲓ ϩⲛⲟⲩⲟⲩⲣⲁϣⲉ · ⲁⲩⲱ ⲙⲡⲉϥⲕⲧⲟϥ ⲉϫⲱϥ ϣⲁⲡⲉϩⲟⲟⲩ ⲙⲡⲉϥⲙⲟⲩ ·
ⲁⲥϣⲱⲡⲉ ⲇⲉ ⲙⲛⲛⲥⲁϩⲉⲛⲕⲟⲩⲓ ⲛϩⲟⲟⲩ · ⲁϥⲃⲱⲕ ϣⲁⲡⲛⲟϭ ⲛⲣⲱⲙⲉ ·
ⲁϥⲡⲣⲟⲥⲕⲩⲛⲏ ⲛⲁϥ ⲁϥⲁⲙⲁϩⲧⲉ ⲛⲧⲉϥϭⲓϫ · ϫⲉϯϫⲱ ⲙⲙⲟⲥ ϫⲉⲁⲡϣⲏⲣⲉ ϣⲏⲙ ⲕⲁⲑⲁⲣⲓⲍⲉ ⲉⲃⲟⲗ ϩⲙⲡⲇⲁⲓⲙⲱⲛⲓⲟⲛ ·
ⲁⲡⲉϥⲉⲓⲱⲧ ϩⲟⲙⲟⲗⲟⲅⲉⲓ ϫⲉϯϫⲱ ⲙⲙⲟⲥ ⲛⲁⲕ ⲡⲁⲉⲓⲱⲧ ϫⲉⲛⲧⲉⲩⲛⲟⲩ ⲛⲧⲁⲓⲧⲥⲟⲟϥ ⲉⲃⲟⲗ ϩⲛⲙⲟⲩ ⲛⲧⲁⲧⲉⲕⲙⲛⲧⲉⲓⲱⲧ ⲧⲁⲁⲩ ⲛⲁⲓ ·
ⲁⲡⲭⲣⲓⲥⲧⲟⲥ ⲛⲛⲁⲏⲧ ⲭⲁⲣⲓⲍⲉ ⲙⲡⲧⲁⲗϭⲟ ⲙⲡⲁϣⲏⲣⲉ ϩⲓⲧⲛⲛⲉⲕϣⲗⲏⲗ ⲉⲧⲟⲩⲁⲁⲃ ·
ⲁϥⲟⲩⲱϣⲃ ϫⲉⲟⲩⲛϭⲟⲙ ⲛϩⲱⲃ ⲛⲓⲙ ⲙⲡⲉⲧⲡⲓⲥⲧⲉⲩⲉ ⲙⲁⲗⲓⲥⲧⲁ ϣⲁⲣⲉⲙⲙⲟⲟⲩ ⲙⲡⲉⲑⲩⲥⲓⲁⲥⲧⲏⲣⲓⲟⲛ ⲧⲁⲗϭⲟ ⲛⲟⲩⲟⲛ ⲛⲓⲙ · ⲉⲧⲡⲓⲥⲧⲉⲩⲉ
ⲁⲩⲱ ⲙⲡⲣⲙⲉⲉⲩⲉ ⲉⲣⲟⲓ ϫⲉⲡⲉⲓⲭⲁⲣⲓⲥⲙⲁ ⲛⲧⲁⲗϭⲟ ⲏⲡ ⲉⲣⲟⲓ · ⲙⲙⲟⲛ ⲙⲏ ⲅⲉⲛⲟⲓⲧⲟ · ⲁⲗⲗⲁ ⲧϭⲟⲙ ⲙⲡⲛⲟⲩⲧⲉ ⲉⲧϣⲟⲟⲡ ϩⲛⲛⲉϥⲧⲟⲡⲟⲥ ⲉⲧⲟⲩⲁⲁⲃ ⲛⲛⲉⲧⲛⲁⲃⲱⲕ ⲉⲣⲁⲧⲟⲩ ϩⲛⲟⲩⲡⲓⲥⲧⲓⲥ ⲉⲥⲥⲟⲩⲧⲱⲛ ⲙⲛⲟⲩϩⲏⲧ ⲙⲛⲙⲛⲧⲁⲧⲛⲁϩⲧⲉ ⲛϩⲏⲧϥ ·
ⲁⲛⲟⲕ ⲙⲉⲛ ⲱ ⲡⲁϣⲏⲣⲉ ⲁⲛⲅⲟⲩⲉⲗⲁⲭⲓⲥⲧⲟⲛ ⲉϩⲱⲃ ⲛϯⲙⲓⲛⲉ ·
ⲛⲁⲓ ⲇⲉ ⲛⲧⲉⲣϥϫⲟⲟⲩ ⲁⲡⲣⲱⲙⲉ ⲃⲱⲕ ⲉⲃⲟⲗ ϩⲓⲧⲟⲟⲧϥ ⲉϥϯⲉⲟⲟⲩ ⲙⲡⲛⲟⲩⲧⲉ ⲁⲩⲱ ⲉϥⲉⲩⲭⲁⲣⲓⲥⲧⲉⲓ ⲛⲧⲟⲟⲧϥ ⲙⲡⲁⲉⲓⲱⲧ ⲙⲙⲁⲕⲁⲣⲓⲟⲥ ·
ⲁⲥϣⲱⲡⲉ ⲇⲉ ⲟⲛ ⲛⲟⲩϩⲟⲟⲩ ⲁⲩⲡⲛⲉⲩⲙⲁ ⲛⲕⲱϩ ϥⲱϭⲉ ⲉϫⲙⲡϩⲏⲧ ⲛⲟⲩⲣⲱⲙⲉ ·
ⲁϥⲕⲱϩ ⲉⲧⲉϥⲥϩⲓⲙⲉ ·
ⲁⲡⲇⲓⲁⲃⲟⲗⲟⲥ ⲡⲙⲁⲥⲧⲡⲉⲧⲛⲁⲛⲟⲩϥ ⲡⲁⲓ ⲉⲧⲫⲑⲟⲛⲉⲓ ⲉⲣⲡⲉⲧϩⲟⲟⲩ ⲛⲧⲉⲫⲩⲥⲓⲥ ⲛⲧⲙⲛⲧⲣⲱⲙⲉ ⲁϥⲛⲉϫⲡⲉϭⲕⲁⲛⲇⲁⲗⲟⲛ ⲉⲡϩⲏⲧ ⲙⲡⲉⲥϩⲁⲓ ⲉϩⲟⲩⲛ ⲉⲩⲣⲱⲙⲉ ϩⲱⲥ ϫⲉⲁϥⲕⲟⲓⲛⲱⲛⲉⲓ ⲛⲙⲙⲁⲥ ·
ⲧⲉⲥϩⲓⲙⲉ ⲇⲉ ⲉⲧⲙⲙⲁⲩ ⲛⲉⲥⲟⲩⲟϫ ⲉⲡⲉⲕⲣⲏⲙⲁ ⲉⲧⲙⲙⲁⲩ · ⲁⲩⲱ ⲡϩⲟⲟⲩⲧ ϩⲱⲱϥ ⲛϥⲟⲩⲟϫ ⲉⲡⲧⲱⲗⲙ ⲛⲧⲁⲩⲛⲟϫϥ ⲛⲥⲱϥ ⲉϩⲟⲩⲛ ⲉⲧⲉⲥϩⲓⲙⲉ · ⲕⲁⲧⲁⲧϩⲉ ⲉⲧⲉⲣⲉⲡϣⲁϫⲉ ⲛⲁⲧⲁⲙⲟⲛ ⲉⲛϣⲁⲛⲙⲟⲟϣⲉ ⲉⲧϩⲏ
ⲁⲡⲣⲱⲙⲉ ⲛⲉϫⲧⲉϥⲥϩⲓⲙⲉ ⲉⲃⲟⲗ ⲉⲧⲃⲉⲧⲡⲟⲛⲏⲣⲓⲁ ⲉⲧϩⲙⲡⲉϥϩⲏⲧ ⲉϩⲟⲩⲛ ⲉⲣⲟⲥ ·
ⲁⲡⲉϥⲉⲓⲱⲧ ⲙⲛⲧⲉϥⲙⲁⲁⲩ ⲣⲧⲉⲩϭⲡⲟⲩⲇⲏ ⲧⲏⲣⲥ ⲙⲡⲟⲩⲉϣⲡⲉⲓⲑⲉ ⲙⲡϩⲏⲧ ⲙⲡⲣⲱⲙⲉ ⲉⲧⲣⲉϥϩⲙⲟⲟⲥ ⲛⲙⲙⲁⲥ
ⲕⲁⲧⲁⲧϩⲉ ⲛⲧⲁⲡⲥⲟⲫⲟⲥ ⲥⲟⲗⲟⲙⲱⲛ ϫⲟⲟⲥ ϫⲉⲡϩⲏⲧ ⲙⲡⲉⲥϩⲁⲓ ⲙⲉϩ ⲛⲕⲱϩ ϫⲉⲛⲛⲉⲛⲧⲁϣⲉⲡϣⲁϫⲉ ⲉⲡⲉϩⲟⲩⲟ · ⲗⲟⲓⲡⲟⲛ ⲁⲡϣⲁϫⲉ ⲧⲁϩⲉⲙⲙⲁⲁϫⲉ ⲛⲛⲉⲕⲗⲏⲣⲓⲕⲟⲥ ⲙⲡⲉϥϯⲙⲉ ⲁⲩⲁⲁϥ ⲛⲁⲕⲟⲓⲛⲱⲛⲓⲧⲟⲥ ⲛⲙⲙⲩⲥⲧⲏⲣⲓⲟⲛ ⲉⲧⲟⲩⲁⲁⲃ
ⲁⲛⲉⲕⲗⲏⲣⲓⲕⲟⲥ ⲧⲁⲙⲉⲡⲁⲉⲓⲱⲧ ⲉⲧⲟⲩⲁⲁⲃ ⲉⲡϣⲁϫⲉ
ⲁⲡⲁⲉⲓⲱⲧ
ⲁⲡⲣⲱⲙⲉ
ⲟⲩⲡⲉⲡϩⲱⲃ
ⲛⲉ ⲟⲩⲣⲙⲕⲃⲧ ⲅⲁⲣ
ⲛⲧⲉⲣⲉϥϭⲱ ⲇⲉ ⲉϥⲛⲏϫ
ⲁⲡⲣⲏ ⲅⲁⲣ ⲃⲱⲕ ⲉⲡϩⲱⲧⲡ ⲙⲡⲉϩⲟⲟⲩ ⲉⲧⲙⲙⲁⲩ
ⲁⲡⲛⲟⲩⲧⲉ ⲟⲩⲛⲡⲉⲛⲧⲁϥϫⲟⲟⲥ ⲙⲡⲉⲡⲣⲟⲫⲏⲧⲏⲥ · ϫⲉⲛⲉϫⲡϩⲁⲡ ⲉⲣⲟⲓ ⲁⲛⲟⲕ ϯⲛⲁⲧⲱⲱⲃⲉ ⲡⲉϫⲉⲡⲭⲣⲓⲥⲧⲟⲥ ·
ⲁⲩϣⲱⲛⲉ ⲛϩⲟⲧⲉ ⲉⲓ ⲉϫⲙⲡⲣⲱⲙⲉ ⲉⲧⲙⲙⲁⲩ ⲛⲧⲉⲩϣⲏ ·
ⲁϥⲃⲁⲥⲁⲛⲓⲍⲉ ⲉⲡⲉϥⲥⲁ ⲛϩⲟⲩⲛ · ⲉϥϯⲧⲕⲁⲥ · ⲉϥⲱϣ ⲉⲃⲟⲗ ϩⲛⲟⲩϩⲣⲟⲟⲩ ⲉϥⲟ ⲛⲛⲟϭ ⲡⲉϫⲁϥ ϫⲉϫⲓⲧ ϣⲁⲡⲁⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ ϯϫⲱ ⲙⲙⲟⲥ ⲛⲏⲧⲛ ϫⲉⲛⲧⲁⲛⲁⲓ ⲧⲁϩⲟⲓ ⲉⲧⲃⲏⲏⲧϥ ·
ⲡⲁⲉⲓⲱⲧ ⲁⲣⲓⲧⲁⲅⲁⲡⲏ ⲛⲅⲃⲟⲏⲑⲉⲓ ⲉⲣⲟⲓ ϫⲉⲁⲓⲉⲓ ⲉϩⲣⲁⲓ ⲉⲧⲁⲛⲁⲅⲕⲏ ⲙⲡⲙⲟⲩ · ⲁⲩⲱ ⲉⲕⲧⲙϫⲓⲧ ϣⲁⲣⲟϥ · ⲛϯⲛⲁϭⲛⲁⲛⲁⲡⲁⲩⲥⲓⲥ ⲁⲛ ·
ⲁⲡⲉϥⲉⲓⲱⲧ ⲙⲛⲧⲉϥⲙⲁⲁⲩ ⲉⲓⲁⲧⲟⲟⲧⲟⲩ ⲛⲥⲱϥ ϫⲉⲉϥⲛⲁⲙⲟⲩ ·
ⲡⲉϫⲁϥ ϫⲉⲙⲁⲣⲛⲡⲉⲓⲑⲉ ⲙⲙⲟϥ · ⲕⲁⲛ ⲉϥϣⲁⲛⲱⲛϩ · ⲉⲛϩⲟⲥⲟⲛ ⲁϥϫⲟⲟⲥ · ϫⲉϫⲓⲧ ϣⲁⲁⲡⲁ ⲡⲉⲥⲩⲛⲑⲓⲟⲥ ⲡⲉⲡⲓⲥⲕⲟⲡⲟⲥ ⲡⲁⲛⲧⲱⲥ ⲉⲛϣⲁⲛϫⲓⲧϥ
ϣⲁⲣⲟϥ ϣⲁϥⲥⲫⲣⲁⲅⲓⲍⲉ ⲙⲙⲟϥ · ⲛϥⲗⲟ ⲉϥⲃⲁⲥⲁⲛⲓⲍⲉ
ⲛⲉⲧⲁⲣⲭⲏ ⲅⲁⲣ ⲧⲉ · ⲛⲧⲁⲡⲁⲉⲓⲱⲧ · ⲣⲉⲡⲓⲥⲕⲟⲡⲟⲥ ·
ⲁⲩⲛⲧϥ ⲇⲉ ⲉϩⲣⲁⲓ ⲉⲡⲧⲟⲟⲩ ϣⲁⲡⲁⲉⲓⲱⲧ · ⲁⲩⲱ ⲁⲩⲧⲱϩⲙ ⲇⲉ ⲉϩⲟⲩⲛ · ⲁⲓⲃⲱⲕ ⲇⲉ ⲉⲃⲟⲗ ϣⲁⲣⲟⲟⲩ ·
ⲡⲉϫⲉⲡⲉϥⲉⲓⲱⲧ ⲛⲁⲓ ϫⲉⲓⲱϩⲁⲛⲛⲏⲥ ⲉϣⲱⲡⲉ ⲁⲕⲛⲁⲩ ⲉⲣⲟⲓ ⲉⲛⲉϩ · ⲁⲣⲓⲧⲁⲅⲁⲡⲏ · ⲛⲅⲙⲏⲛⲉⲩⲉ ⲙⲡⲛⲟϭ ⲛⲣⲱⲙⲉ ·
ⲙⲙⲟⲛ ⲉⲣⲉⲡⲁϣⲏⲣⲉ ⲕⲓⲛⲇⲩⲛⲉⲩⲉ ⲉⲡⲙⲟⲩ ⲁⲩⲱ ϯⲡⲓⲥⲧⲉⲩⲉ ⲉⲡⲛⲟⲩⲧⲉ · ϫⲉⲉϥϣⲁⲛⲥⲫⲣⲁⲅⲓⲍⲉ ⲙⲡⲁϣⲏⲣⲉ ϥⲛⲁϭⲛⲁⲛⲁⲡⲁⲩⲥⲓⲥ ⲛⲥⲟⲟⲩⲧⲛ ·
ⲁⲩⲱ ⲛⲧⲁϥⲁⲓⲧⲉⲓ ⲙⲙⲟⲓ ϫⲉϫⲓⲧ ϣⲁⲁⲡⲁ ⲡⲉⲥⲩⲛⲑⲓⲟⲥ ϯⲛⲁⲗⲟ · ⲉⲃⲟⲗ ϫⲉⲉⲩⲃⲁⲥⲁⲛⲓⲍⲉ ⲙⲙⲟⲓ ⲉⲧⲃⲏⲏⲧϥ ·
ⲉϣⲱⲡⲉ ⲁⲓⲧⲁⲩⲉⲟⲩϣⲁϫⲉ ⲛⲁϥ · ϩⲛⲧⲁⲙⲛⲧϩⲩⲇⲓⲱⲇⲏⲥ · ⲉⲓⲟ ⲛⲁⲧⲥⲟⲟⲩⲛ ·
ⲡⲉϥϣⲏⲣⲉ ⲇⲉ ⲟⲛ ⲁϥⲁϣϣⲕⲁⲕ ⲉⲃⲟⲗ ⲉⲣⲟⲓ ϫⲉⲱ ⲓⲱϩⲁⲛⲛⲏⲥ · ⲁⲣⲓⲧⲁⲅⲁⲡⲏ · ⲛⲅϫⲓⲡⲁⲟⲩⲱ ⲉϩⲟⲩⲛ ⲙⲡⲛⲟϭ ⲛⲣⲱⲙⲉ ϫⲉⲁⲧⲁⲛⲁⲅⲕⲏ ⲙⲡⲙⲟⲩ ⲧⲁϩⲟⲓ ·
ⲉⲓⲥϩⲏⲏⲧⲉ ⲕⲛⲁⲩ ⲉⲣⲟⲓ ϩⲛⲧⲁⲁⲛⲁⲅⲕⲏ ·
ⲉⲧⲃⲉⲟⲩ ⲙⲡⲉⲣⲱⲓⲧⲱⲙ ⲛⲧⲁⲙⲟⲩ ⲙⲡⲁⲧⲉⲓⲧⲁⲩⲟϣⲁϫⲉ · ⲙⲡⲉϩⲟⲟⲩ ⲉⲧⲙⲙⲁⲩ
ⲃⲱⲕ ⲧⲁⲭⲏ ⲛⲅⲧⲁⲙⲉⲡⲁⲭⲣⲓⲥⲧⲟⲥ ⲛⲉⲓⲱⲧ · ⲁⲡⲁ ⲡⲉⲥⲩⲛⲑⲓⲟⲥ · ⲉⲡⲁϩⲓⲥⲉ
ⲃⲟⲏⲑⲉⲓ ⲉⲣⲟⲓ ⲙⲡⲣⲕⲁⲁⲧ ⲉⲙⲟⲩ ϩⲓⲣⲙⲡⲉⲧⲛⲣⲟ ⁘—
ⲛⲧⲉⲣⲓⲥⲱⲧⲙ ⲇⲉ ⲉⲛⲁⲓ ⲛⲧⲟⲟⲧϥ ⲙⲡⲣⲱⲙⲉ ⲙⲛⲡⲉϥϣⲏⲣⲉ ⲁⲓⲃⲱⲕ ⲉϩⲟⲩⲛ ⲁⲓⲧⲁⲙⲉⲡⲁⲉⲓⲱⲧ ⲉⲧⲃⲉⲡⲣⲱⲙⲉ ⲙⲛⲡⲉϥϣⲏⲣⲉ ·
ⲡⲉϫⲁϥ ⲛⲁⲓ ϫⲉⲁⲗⲟⲕ ϩⲁⲣⲟϥ · ϣⲁⲛⲧⲉϥϫⲓ ⲉⲡⲉⲓⲧⲏⲙⲁ ⲕⲁⲗⲱⲥ · ⲙⲙⲟⲛ ⲟⲩⲁⲧⲥⲃⲱ ⲡⲉ ·
ⲁⲓⲟⲩⲱϣⲃ ⲛⲁϥ ϫⲉⲉⲛϣⲁⲛⲕⲁⲁϥ · ⲛⲕⲉⲁⲡⲣⲏⲧⲉⲓ ϥⲛⲁⲙⲟⲩ ·
ⲟⲩⲕⲟⲩⲓ ⲛⲛⲓϥⲉ ⲡⲉⲧϣⲟϫⲡ ⲛϩⲏⲧϥ · ⲁⲩⲱ ⲡⲣⲟⲥⲧϩⲉ · ⲛⲧⲁⲓⲛⲁⲩ ⲉⲣⲟϥ · ⲁϥϫⲓ ⲉⲡⲓⲑⲩⲙⲓⲁ ·
ⲡⲉϫⲉⲡⲁⲉⲓⲱⲧ ⲛⲁⲓ ϫⲉⲕⲁⲁϥ ⲛⲁⲕ ⲉϩⲟⲩⲛ ·
ⲛⲧⲉⲣⲉϥⲉⲓ ⲇⲉ ⲉϩⲟⲩⲛ ⲙⲛⲡⲉϥⲉⲓⲱⲧ · ⲁϥⲡⲁϩⲧϥ ϩⲁⲛⲟⲩⲣⲏⲏⲧⲉ ⲙⲡⲁⲉⲓⲱⲧ ⲛⲟⲩⲛⲟϭ ⲛⲁⲡⲣⲏⲧⲉⲓ ·
ⲡⲉϫⲉⲡⲁⲉⲓⲱⲧ ⲛⲁϥ ϫⲉⲧⲱⲟⲩⲛ ⲉϩⲣⲁⲓⲡⲁⲧⲥⲃⲱ
ⲁϥoⲩⲱⲃϣ ⲛϭⲓⲡⲣⲱⲙⲉ ϫⲉϥⲟⲛϩ ⲛϭⲓⲡⲭⲣⲓⲥⲧⲟⲥ · ϫⲉⲉⲓϣⲁⲛⲣⲕⲉϣⲟⲙⲛⲧ ⲛϩⲟⲟⲩ ⲉⲓⲡⲁϩⲧ ϩⲁⲛⲉⲕⲟⲩⲣⲏⲏⲧⲉ ⲉⲓⲙⲏⲧⲓ ⲛⲅⲧⲁⲗⲉⲧⲉⲕⲟⲩⲣⲏⲏⲧⲉ ⲉϫⲛⲧⲁⲁⲡⲉ · ⲛϯⲛⲁⲧⲱⲟⲩⲛ ⲁⲛ ⲉϩⲣⲁⲓ ·
ⲁⲡⲁⲉⲓⲱⲧ ⲁⲙⲁϩⲧⲉ ⲙⲛϥⲱ ⲛⲧⲉϥⲁⲡⲉ
ⲁϥⲧⲟⲩⲛⲟⲥϥ ⲉϩⲣⲁⲓ ⲡⲉϫⲁϥ ⲛⲁϥ ϫⲉⲧⲱⲟⲩⲛ ⲉϩⲣⲁⲓ ⲉⲓⲥⲡⲭⲣⲓⲥⲧⲟⲥ ⲁϥⲭⲁⲣⲓⲍⲉ ⲛⲁⲕ ⲙⲡⲧⲁⲗϭⲟ ⲉϣⲱⲡⲉ ⲉⲕϣⲁⲛⲥⲱⲧⲙ ⲛⲥⲱⲓ ⲟⲛ
ⲁⲡⲣⲱⲙⲉ ⲟⲩⲱϣⲃ ϫⲉϣⲉⲧⲁⲛⲁⲅⲕⲏ ⲛⲧⲁⲛⲉⲕϣⲗⲏⲗ ⲛⲁϩⲙⲉⲧ ⲉⲣⲟⲥ · ϫⲉⲉϣⲱⲡⲉ ⲟⲩⲛⲧⲁⲓ ⲕⲉⲣⲟⲙⲡⲉ ⲛⲥⲛⲧⲉ ϩⲙⲡⲁⲁϩⲉ · ⲛⲛⲉⲓⲧⲟⲗⲙⲁ ⲉⲣⲁⲧⲥⲱⲧⲙ ⲉⲣⲟⲕ ϣⲁⲉⲛⲉϩ ·
ⲁⲡⲁⲉⲓⲱⲧ ⲟⲩⲱϣⲃ ⲛⲁϥ ϫⲉⲛⲧⲁⲛⲁⲓ ⲧⲁϩⲟⲕ ϫⲉⲁⲕⲛⲉϫⲧⲉⲕⲥϩⲓⲙⲉ ⲉⲃⲟⲗ · ⲉⲡϫⲓⲛϫⲏ ·
ⲁⲩⲱ ⲡϩⲱⲃ ⲛⲧⲁⲕⲙⲉⲉⲩⲉ ⲉⲣⲟϥ ⲉϩⲟⲩⲛ ⲉⲣⲟⲥ ⲙⲛⲡⲣⲱⲙⲉ ⲥⲉⲟⲩⲟϫ ⲙⲡⲉⲥⲛⲁⲩ ⁘
ⲁⲗⲗⲁ ϯϫⲱ ⲙⲙⲟⲥ ⲛⲁⲕ ⲉϣⲱⲡⲉ ⲉⲕⲟⲩⲱϣ ⲉⲡⲗⲏⲣⲟⲫⲟⲣⲉⲓ ϩⲙⲡⲉⲕϩⲏⲧ ϩⲁⲣⲟⲥ ⲙⲛⲡⲣⲱⲙⲉ ⲛⲧⲁⲕⲙⲉⲉⲩⲉ ⲉⲡⲡⲉⲧϩⲟⲟⲩ ϩⲁⲣⲟϥ ⲉⲧⲃⲏⲏⲧⲥ ·
ⲉⲡⲉⲓⲇⲏ ⲡⲁϣⲏⲣⲉ ⲉⲣⲉⲛⲣⲱⲙⲉ ϭⲱϣⲧ ⲉⲡϩⲟ ⲙⲙⲁⲧⲉ · ⲉⲣⲉⲡⲛⲟⲩⲧⲉ ϩⲱⲱϥ ϭⲱϣⲧ ⲉⲡϩⲏⲧ ·
ⲉⲕϣⲁⲛⲃⲱⲕ ⲉϩⲟⲩⲛ ⲉⲡⲉⲕⲏⲓ · ϫⲓⲛⲧⲉⲕⲥϩⲓⲙⲉ ⲉϩⲟⲩⲛ ⲉⲡⲉⲕⲏⲓ ·
ⲡⲛⲟⲩⲧⲉ ⲉϥⲉϯⲧϩⲉ ⲛⲁⲕ ⲛⲙⲙⲁⲥ ·
ⲁⲩⲱ ϯⲙⲉⲉⲩⲉ ϫⲉⲉⲥⲉⲉⲧ · ⲁⲏⲱ ⲥⲛⲁϫⲡⲟ ⲛⲁⲕ ⲛⲟⲩϣⲏⲣⲉ · ⲁⲩⲱ ⲟⲩⲙⲉ ⲁⲛ ⲡⲉ ⲡϣⲁϫⲉ ⲛⲧⲁⲩⲟⲟϥ ⲉⲧⲃⲏⲏⲧⲥ ·
ⲁⲗⲗⲁ ⲡⲓⲥⲧⲉⲩⲉ ⲛⲁⲓ ϫⲉⲟⲩⲉⲗⲉⲩⲑⲉⲣⲁ ⲧⲉ ·
ⲉϣⲱⲡⲉ
ⲛⲉⲥⲟⲩⲟϫ ⲁⲛ ⲉⲡⲉⲕⲣⲓⲙⲁ ⲛⲧⲁⲩⲧⲟϭϥ
ⲉϣⲱⲡⲉ ⲇⲉ ⲟⲩϩⲟⲟⲩⲧ ⲡⲉⲧⲉⲥⲛⲁϫⲡⲟⲩ · ⲟⲩⲙⲉ ⲁⲛ ⲡⲉ ⲡϣⲁϫⲉ ⲛⲧⲁⲩⲧⲟϭϥ ⲉⲣⲟⲥ
ⲁⲗⲗⲁ ⲁⲥⲟⲩϫⲁⲓ ϩⲙⲡⲉⲛⲧⲁⲩⲙⲉⲉⲩⲉ · ⲉⲣⲟϥ ⲉϩⲟⲩⲛ ⲉⲣⲟⲥ
ⲁⲗⲗⲁ ⲉⲕϣⲁⲛⲟⲩⲱϣ ⲉⲧⲁⲣⲕⲟⲥ ⲙⲡⲁⲛⲁϣ ⲛϯⲕⲱⲗⲩ ⲙⲙⲟⲕ ⲁⲛ · ⲛⲧⲁⲡⲛⲟⲙⲟⲥ ⲅⲁⲣ ⲙⲡⲛⲟⲩⲧⲉ ⲕⲉⲗⲉⲩⲉ ⲛϯϩⲉ
ϫⲉⲉⲣϣⲁⲛⲧⲉⲥϩⲓⲙⲉ ⲛⲟⲩⲣⲱⲙⲉ ⲡⲁⲣⲁⲃⲁ · ⲁⲩⲱ ϩⲛⲟⲩⲱⲃϣ ⲉϥϣⲁⲛⲟⲃϣϥ ⲉⲣⲟⲥ ⲛⲧⲉⲟⲩⲁ ⲛⲛⲕⲟⲧⲕ ⲛⲙⲙⲁⲥ ⲛⲟⲩϭⲓⲛ ⲛⲕⲟⲧⲕ ⲛⲥⲡⲣⲙⲁ ⲛⲥϩⲱⲡ ⲙⲡⲙⲧⲟ ⲉⲃⲟⲗ ⲙⲡⲉⲥϩⲁⲓ · ⲛϥⲧⲙⲉⲓⲙⲉ ⲉⲣⲟⲥ ⲁⲩⲱ ⲧⲁⲓ ⲙⲡⲉⲥⲱⲱ ⲁⲩⲱ ⲉⲙⲛⲙⲛⲧⲣⲉ ⲁϩⲉⲣⲁⲧⲟⲩ ⲉⲣⲟⲥ · ⲉⲩⲉϫⲓⲧⲥ ⲉⲣⲁⲧϥ ⲙⲡⲟⲩⲏⲏⲃ · ⲛϥⲧⲁⲣⲕⲟⲥ ⲙⲡⲁⲛⲁϣ ⲛϥϯ ⲛⲁⲥ ⲙⲡⲙⲟⲟⲩ ⲙⲡⲥⲁϩⲟⲩ ⲛⲥⲥⲟⲟϥ ·
ⲉϣⲱⲡⲉ ⲟⲩⲙⲉ ⲡⲉ ⲡϣⲁϫⲉ ⲛⲧⲁⲩⲛⲟϫϥ ⲛⲥⲱⲥ · ϣⲁⲣⲉⲡⲙⲟⲟⲩ ⲉⲧⲙⲙⲁⲩ · ⲧⲣⲉⲡⲉⲥⲥⲱⲙⲁ ⲕⲱⲕ ⲉⲡⲥⲱⲃϩ ·
ⲉϣⲱⲡⲉ ⲇⲉ ⲛⲧⲁⲩϩⲩⲗⲁ ⲉⲣⲟⲥ ϣⲁⲥⲱⲱ ⲛⲟⲩϣⲏⲣⲉ ·
ⲧⲉⲛⲟⲩ ϭⲉ ⲡⲁϣⲏⲣⲉ · ⲉϣⲡⲉ ⲁⲕⲡⲗⲏⲣⲟⲫⲟⲣⲉⲓ · ⲉϣⲱⲡⲉ ⲙⲙⲟⲛ ⲧⲁⲣⲕⲟⲥ · ⲛⲧⲉⲓⲕⲱⲗⲉⲓ ⲙⲙⲟⲛ ⲁⲛ ·
ⲁϥⲟⲩⲱϣⲃ ⲛϭⲓⲡⲣⲱⲙⲉ · ⲉϥϫⲱ ⲙⲙⲟⲥ ϫⲉϫⲓⲛⲧⲉⲩⲛⲟⲩ ⲛⲧⲁⲧⲉⲕⲙⲛⲧⲉⲓⲱⲧ
ⲁϥϫⲓⲥⲙⲟⲩ ⲇⲉ ⲁϥⲉⲓ ⲉⲃⲟⲗ ϩⲓⲧⲟⲟⲧϥ
ⲁϥⲃⲱⲕ ⲉⲡⲉϥⲏⲓ
ⲛⲧⲉⲣⲉϥⲃⲱⲕ ⲇⲉ ⲉϩⲟⲩⲛ
ⲁⲡⲣⲱⲙⲉ ⲙⲟⲩⲧⲉ ⲉⲡⲣⲁⲛ ⲙⲡⲉϥϣⲏⲣⲉ ϫⲉⲡⲉⲥⲩⲛⲑⲓⲟⲥ
ⲁϥϭⲱ ⲛⲙⲙⲁⲥ ϫⲓⲛⲡⲉϩⲟⲟⲩ ⲉⲧⲙⲙⲁⲩ
ⲁⲡⲡⲉⲧⲟⲩⲁⲁⲃ ⲣϣⲟⲙⲧⲉ
ⲁϥⲧⲣⲉⲛⲉⲧϩⲙⲡⲅⲁⲙⲟⲥ ϩⲱⲧⲡ ⲉⲛⲉⲩⲉⲣⲏⲩ
ⲁⲗⲏⲑⲱⲥ ⲟⲩⲛⲟϭ ⲉⲙⲁⲧⲉ ⲡⲉ ⲡⲉⲕⲃⲓⲟⲥ
ⲛⲓⲙ ⲅⲁⲣ
ⲛⲉⲛⲧⲁⲩϣⲱⲡⲉ
ⲁⲗⲗⲁ ⲙⲡⲣⲧⲣⲉⲧⲉⲯⲩⲭⲏ ⲙⲡⲙⲁⲕⲁⲣⲓⲟⲥ
ⲁⲗⲗⲁ ⲙⲁⲣⲛⲥⲱⲧⲙ ⲛⲥⲁⲧⲛⲟⲙⲟⲑⲉⲥⲓⲁ ⲙⲡⲁⲡⲟⲥⲧⲟⲗⲟⲥ
ⲁⲗⲏⲑⲱⲥ ⲕⲙⲡϣⲁ ⲛⲧⲁⲓⲟ ⲛⲓⲙ ϩⲓⲉⲟⲟⲩ ⲛⲓⲙ · ⲕⲁⲧⲁⲧϩⲉ ⲛⲧⲁⲡⲉⲯⲁⲗⲙⲱⲇⲟⲥ ⲇⲁⲩⲉⲓⲇ ϫⲟⲟⲥ ϫⲉⲁⲛⲓⲟⲩⲧⲁⲓⲟ ⲙⲛⲟⲩϯⲙⲏ ⲙⲡⲭⲣⲓⲥⲧⲟⲥ · ⲁⲛⲓⲟⲩⲉⲟⲟⲩ ⲙⲡⲉϥⲣⲁⲛ ⲉⲧⲟⲩⲁⲁⲃ ·
ⲥⲱⲧⲙ ⲇⲉ ⲟⲛ ⲉϯⲕⲉⲛⲟϭ ⲛϣⲡⲏⲣⲉ · ⲛⲧⲉⲧⲛϯⲉⲟⲟⲩ ⲙⲡⲭⲣⲓⲥⲧⲟⲥ ·
ⲁⲥϣⲱⲡⲉ ⲇⲉ ⲟⲛ ⲁⲩⲣⲱⲙⲉ ⲉⲓ ϣⲁⲣⲟϥ ⲁϥⲥⲡϭⲱⲡϥ ⲉϥϫⲱ ⲙⲙⲟⲥ · ϫⲉⲁⲣⲓⲧⲁⲅⲁⲡⲏ ⲛⲅⲃⲟⲏⲑⲉⲓ ⲉⲣⲟⲓ · ⲡⲁⲭⲣⲓⲥⲧⲟⲥ ⲛⲉⲓⲱⲧ · ϫⲉⲟⲩⲛⲟⲩⲭⲣⲉⲱⲥ ⲉⲣⲟⲓ ϩⲁϩⲧⲛⲟⲩⲣⲱⲙⲉ ϣⲁⲃⲁⲁⲙⲧⲁⲥⲉ ⲛϩⲟⲗⲟⲕⲟⲧⲧⲓⲛⲟⲥ ⲉⲩⲁⲛⲁⲅⲕⲁⲍⲉ ⲙⲙⲟⲓ ϩⲁⲣⲟⲟⲩ ·
ⲙⲡⲓϭⲛⲧⲟⲩ ⲛⲧⲁⲧⲁⲁⲩ ⲛⲁϥ ·
ⲁⲩⲱ ⲙⲛⲧⲁⲓ ⲗⲁⲁⲩ ⲙⲙⲁⲩ ⲛⲥⲁⲟⲩϣⲏⲣⲉ ⲛⲟⲩⲱⲧ ⲙⲙⲟⲛⲟⲅⲉⲛⲏⲥ ⲁⲩⲁⲥⲫⲁⲗⲁⲍⲉ ⲙⲙⲟϥ
ⲁⲩⲕⲁⲁϥ ϩⲛⲧⲉⲫⲩⲗⲗⲁⲕⲏ ⲉⲩⲟⲩⲱϣ ⲉⲁⲁϥ ⲛϩⲙϩⲁⲗ ·
ϯⲡⲁⲣⲁⲕⲁⲗⲉⲓ ϫⲉⲛⲧⲕⲙⲛⲧⲉⲓⲱⲧ ⲉⲧⲣⲕϣⲛϩⲧⲏⲕ ϩⲁⲣⲟⲓ
ⲉϣⲱⲡⲉ · ⲟⲩⲛⲧϩⲉ ⲉⲧⲣⲉⲕϯⲟⲩⲕⲟⲩⲓ ⲛⲁⲓ ⲛⲧⲁⲃⲱⲕ ⲛⲧⲁⲧⲁⲁϥ ⲛⲥⲉⲕⲱ ⲉⲃⲟⲗ ⲙⲡⲁϣⲏⲣⲉ · ⲛⲟⲩⲱⲧ ⲛⲁⲓ ⲉⲃⲟⲗ ·
ⲡⲣⲱⲙⲉ ⲇⲉ ⲉⲧⲙⲙⲁⲩ ⲛⲉⲟⲩⲙⲁⲧⲟⲓ ⲡⲉ ⲛⲣⲙⲧⲉⲭⲱⲣⲁ ⲛⲃⲟⲗ ⲡⲉ · ⲉϥⲟⲩⲏϩ ϩⲛⲙⲙⲉⲗⲟⲥ ⲙⲡⲧⲟⲟⲩ ⲛⲧⲉⲓⲗⲁϫ ·
ⲛⲧⲁϥⲥⲱⲧⲙ ⲉⲡⲥⲟⲉⲓⲧ ⲙⲡⲁⲉⲓⲱⲧ ϫⲉⲟⲩⲉⲡⲓⲥⲕⲟⲡⲟⲥ ⲡⲉ ⲛⲣⲉϥϯⲁⲅⲁⲡⲏ · ⲁϥⲧⲱⲟⲩⲛ
ⲁϥⲉⲓ ϣⲁⲣⲟϥ ⲙⲛⲧⲉϥⲥϩⲓⲙⲉ ⲉϥⲟⲩⲱϣ ⲉⲡⲉⲓⲣⲁⲍⲉ ⲙⲙⲟϥ ϫⲉⲟⲩⲁⲅⲁⲡⲏⲧⲟⲥ ⲡⲉ ϫⲓⲛⲙⲙⲟⲛ
ⲧⲉⲥϩⲓⲙⲉ ⲇⲉ ⲁϥⲧⲁⲗⲟⲥ ⲉⲡϫⲟⲉⲓ ⲁϥⲛⲧⲥ ⲉⲣⲁⲧⲥ · ⲁϥⲕⲱⲡ ⲙⲁⲁⲃⲧⲁⲥⲉⲛϩⲟⲗⲟⲕⲟⲧϯⲛⲟⲥ ⲛⲧⲟⲟⲧⲥ ϩⲓⲡϫⲟⲉⲓ ·
ⲧⲁⲭⲁ ⲛⲧⲁϥⲡⲉϩⲧⲡⲉⲥⲛⲟϥ · ⲛⲟⲩⲣⲱⲙⲉ ⲉⲃⲟⲗ ⲁϥϥⲓⲧⲟⲩ
ⲁϥⲉⲓ ⲇⲉ ϣⲁⲡⲁⲉⲓⲱⲧ ⲉϥⲟⲩⲱϣ ⲉⲇⲟⲕⲓⲙⲁⲍⲉ ⲙⲙⲟϥ ϫⲉϩⲉⲛⲙⲉ ⲛⲉ · ⲛⲉⲛⲧⲁϥⲥⲱⲧⲙ ⲉⲣⲟⲟⲩ ⲉⲧⲃⲏⲏⲧϥ ϫⲓⲛⲙⲙⲟⲛ ⁘ⲻ
ⲡⲉϩⲟⲟⲩ ⲇⲉ ⲛⲧⲁϥⲉⲓ ϣⲁⲡⲉⲡⲓⲥⲕⲟⲡⲟⲥ ⲉⲧⲟⲩⲁⲁⲃ ⲁⲡⲁ ⲡⲉⲥⲩⲛⲑⲓⲟⲥ ⲛϩⲏⲧⲥ ⲁϥϩⲉ ⲉⲣⲟϥ ⲛϩⲟⲩⲛ ⲙⲡⲥⲱⲟⲩϩ ⲉⲧⲟⲩⲁⲁⲃ ⲛⲧⲥⲉⲛⲧⲉⲓ ⲉϥⲉⲓⲣⲉ ⲛⲧⲕⲁⲑⲟⲗⲓⲕⲏ ⲥⲩⲛⲁⲍⲓⲥ ·
ⲛⲉ ⲡⲉϩⲟⲟⲩ ⲅⲁⲣ ⲡⲉ ⲙⲡⲁⲣⲭⲏⲉⲡⲓⲥⲕⲟⲡⲟⲥ ⲁⲩⲱ ⲙⲡⲁⲧⲣⲓⲁⲣⲭⲏⲥ · ⲁⲡⲁ ⲥⲉⲩⲏⲣⲟⲥ ⲡⲁⲣⲭⲏⲉⲡⲓⲥⲕⲟⲡⲟⲥ ⲛⲁⲛⲧⲓⲟⲭⲓⲁ ·
ⲁϥϩⲙⲟⲟⲥ ⲉϩⲣⲁⲓ ϣⲁⲛⲧⲉϥⲉⲓ ⲉⲃⲟⲗ ϩⲙⲡⲥⲱⲟⲩϩ ⲛϥⲡⲁϩⲧϥ ⲛⲁϥ ⲛϥⲧⲁⲙⲟϥ ⲉⲡϣⲁϫⲉ ⲛⲧⲁⲓϣⲣⲡϫⲟⲟϥ ·
ⲛⲧⲉⲣⲉⲛⲛⲟϭ ⲇⲉ ⲛⲣⲱⲙⲉ ⲥⲱⲧⲙ · ⲡⲉϫⲁϥ ⲙⲡⲙⲁⲧⲟⲓ ϩⲓⲧⲛⲡϩⲉⲣⲙⲏⲛⲉⲏⲩⲧⲏⲥ ϫⲉⲡⲙⲁ ⲛⲭⲗⲉⲩⲁⲍⲉ ⲁⲛ ⲡⲉ · ⲡⲙⲁ ⲙⲡⲉⲥⲩⲛⲑⲓⲟⲥ
ⲃⲱⲕ ⲛⲅϫⲓⲡⲙⲁⲁⲃⲧⲁⲥⲉ ⲛϩⲟⲗⲟⲕⲟⲧϯⲛⲟⲥ ⲛⲧⲟⲧⲥ ⲛⲧⲉⲕⲥϩⲓⲙⲉ · ⲉⲧⲧⲁⲗⲏⲩ ⲉⲡϫⲟⲉⲓ ϩⲓⲡⲙⲁ ⲛϫⲓⲟⲟⲣ
ⲛϯⲙⲁ ⲙⲉⲛ ⲉⲓⲥϩⲏⲏⲧⲉ · ⲥⲉⲙⲏⲣ · ⲉⲩⲫⲁⲕⲓⲁⲣⲓⲟⲛ · ⲛⲧⲟⲟⲧⲥ ⲛⲁⲓ ⲛⲧⲁⲕⲛⲧⲟⲩ ⲉⲡⲉⲓⲣⲁⲍⲉ ⲙⲙⲟⲛ ⲛϩⲏⲧⲟⲩ ·
ⲛⲅⲛⲁⲩ ϫⲉⲉⲕⲛⲁⲣⲟⲩ ⲛⲁⲩ · ⲉⲧⲣⲉϫⲉⲛⲧⲁⲕⲡⲉϩⲧⲡⲉⲥⲛⲟϥ ⲛⲟⲩⲣⲱⲙⲉ ⲉⲃⲟⲗ
ⲁⲕϥⲓⲧⲟⲩ ⲛⲧⲟⲟⲧϥ ⲉⲕϫⲱ ⲙⲙⲟⲥ · ϫⲉⲛⲧⲁⲛⲧⲟⲩ ⲉⲧⲣⲁⲧⲁⲁⲩ ⲛⲁⲅⲁⲡⲏ ϩⲁⲡⲟⲩϫⲁⲓ ⲛⲧⲁⲯⲩⲭⲏ
ⲛⲁⲙⲉ ϯϫⲱ ⲙⲙⲟⲥ ⲛⲁⲕ ϫⲉⲉⲩϣⲁⲛϯⲧⲟⲓⲕⲟⲩⲙⲉⲛⲏ ⲧⲏⲣⲥ ⲙⲙⲛⲧⲛⲁ ϩⲁⲣⲟⲕ ⲛⲅⲛⲁϩⲉ ⲁⲛ ⲉⲗⲁⲁⲩ ⲛⲛⲁ · ⲉⲓⲙⲏⲧⲉ ⲛⲥⲉⲡⲉϩⲧⲡⲉⲕⲥⲛⲟϥ ⲉⲃⲟⲗ ⲕⲁⲧⲁⲧϩⲉ ⲛⲧⲁⲕⲡⲉϩⲧⲡⲉⲥⲛⲟϥ ⲙⲡⲉⲧϩⲓⲧⲟⲩⲱⲱⲕ ⲉⲃⲟⲗ ⲕⲁⲧⲁⲧϩⲉ ⲉⲧⲥⲏϩ ϫⲉⲡⲉⲧⲛⲁⲡⲉϩⲧⲡⲉⲥⲛⲟϥ ⲛⲟⲩⲣⲱⲙⲉ ⲉⲃⲟⲗ ⲥⲉⲛⲁⲡⲉϩⲧⲡⲱϥ ⲉⲃⲟⲗ ⲉⲡⲉϥⲙⲁ · ⲉⲃⲟⲗ ϫⲉⲛⲧⲁⲩⲧⲁⲙⲓⲉⲡⲣⲱⲙⲉ ⲕⲁⲧⲁⲑⲓⲕⲟⲛ ⲙⲡⲛⲟⲩⲧⲉ ·
ⲛⲁⲓ ⲇⲉ ⲛⲧⲉⲣϥⲥⲟⲧⲙⲟⲩ ⲛϭⲓⲡⲣⲱⲙⲉ · ⲁϥⲣϣⲡⲏⲣⲉ ⲉⲙⲁⲧⲉ · ⲉϥⲙⲉⲉⲩⲉ ϫⲉⲡϩⲱⲃ ⲛⲁϩⲱⲡ ⲉⲉⲗⲩⲥⲁⲓⲟⲥ ⲛⲃⲣⲣⲉ · ⲙⲛϥⲉⲓⲙⲉ ϫⲉⲡⲉⲡⲛⲉⲩⲙⲁ ⲛⲟⲩⲱⲧ ⲡⲉⲧϣⲁϫⲉ ϩⲛⲛⲉⲡⲣⲟⲫⲏⲧⲏⲥ · ⲙⲛⲛⲁⲡⲟⲥⲧⲟⲗⲟⲥ ·
ⲡⲉⲓⲛⲟⲩⲧⲉ ⲅⲁⲣ ϥⲥⲱⲧⲙ ⲉⲛⲁⲓ ·
ⲁϥⲉⲓ ⲉⲃⲟⲗ ϩⲓⲧⲟⲟⲧϥ · ⲉϥⲣⲓⲙⲉ · ⲁϥⲃⲱⲕ ⲉⲡⲉϥⲏⲓ ⲉϥⲙⲟⲕϩ ⲛϩⲏⲧ ⲉⲙⲁⲧⲉ · ⲁⲧⲉⲧⲛⲉⲓⲙⲉ ϫⲉⲙⲡⲉⲓϣⲱϥⲧ ϩⲛⲧⲁⲣⲭⲏ ⲙⲡⲉⲓⲉⲅⲕⲱⲙⲓⲟⲛ ⲛⲧⲉⲣⲓ ϫⲟⲟⲥ ϫⲉⲟⲩⲡⲛⲉⲩⲙⲁ ⲧⲟ ⲡϩⲟⲣⲟⲥ ϩⲱⲱϥ ⲡⲉ ⲡⲙⲁⲕⲁⲣⲓⲟⲥ ⲁⲡⲁ ⲡⲉⲥⲩⲛⲑⲓⲟⲥ ·
ⲣⲱⲙⲉ ⲅⲁⲣ ⲛⲓⲙ ⲉⲧⲛⲁⲃⲱⲕ ϣⲁⲣⲟϥ · ϣⲁϥⲉⲓⲙⲉ ϫⲉⲛⲧⲁⲩⲃⲱⲕ ϣⲁⲣⲟϥ ⲉⲧⲃⲉⲟⲩ ⲛϩⲱⲃ · ⲛⲧⲉⲩⲛⲟⲩ ⲉⲧϥⲛⲁϭⲱϣⲧ ⲉϩⲟⲩⲛ ϩⲙⲡⲉϥϩⲟ ·
ⲁⲗⲗⲁ ⲉϥⲙⲟⲥⲧⲉ ⲙⲡⲉⲟⲟⲩ ⲉⲧϣⲟⲩⲉⲓⲧ ⲛⲛⲣⲱⲙⲉ ⲉϥϩⲱⲡ ⲛⲛⲉϥⲡⲟⲗⲓⲧⲉⲓⲁ ⲙⲙⲟⲛ ⲉⲙⲛⲗⲁⲁⲩ ⲛⲣⲱⲙⲉ ⲛⲁϩⲉ ⲉⲡⲟⲩϫⲱⲕ ·
ⲁⲥϣⲱⲡⲉ ⲇⲉ ⲟⲛ ⲙⲡⲉⲟⲩⲟⲉⲓϣ · ⲉⲧϥⲡⲏⲧ ϩⲁⲡϩⲟ ⲛⲙⲡⲣⲥⲟⲥ ⲉϥⲥϭⲣⲁϩⲧ ϩⲙⲡⲧⲟⲟⲩ ⲛϫⲏⲙⲉ ·
ⲁϥⲃⲱⲕ ⲉⲡⲟⲩⲉ ⲙⲙⲟⲛ ⲛⲟⲩⲕⲟⲩⲓ ϫⲉⲉϥⲛⲁϣⲗⲏⲗ ·
ⲛⲧⲉⲣⲉϥⲣⲁϣⲟⲙⲧⲉ ⲛⲟⲩⲛⲟⲩ · ⲉϥⲙⲟⲟϣⲉ ⲏ ϥⲧⲟⲟⲩ ⲉϥϣⲗⲏⲗ ⲕⲁⲧⲁⲙⲁ ·
ⲁⲩⲱ ⲛⲉ ⲙⲛⲗⲁⲁⲩ ⲛⲣⲱⲙⲉ ⲛⲁⲉϣϭⲙⲡϫⲱⲕ ⲛⲛⲉϥϣⲗⲏⲗ ⲉⲧϥⲉⲓⲣⲉ ⲙⲙⲟⲟⲩ · ⲙⲡⲉϩⲟⲟⲩ ⲙⲛⲧⲉⲩϣⲏ
ϣⲁϥⲣϥⲧⲟⲩϣⲉ ⲛⲥⲟⲡ · ⲛϣⲗⲏⲗ ⲛⲧⲉⲩϣⲏ ·
ⲁϥⲕⲟⲟⲧϥ ⲉϫⲱⲓ ⲡⲉϫⲁϥ ⲛⲁⲓ · ⲁⲛⲟⲕ ⲓⲱϩⲁⲛⲛⲏⲥ ·
ⲡⲉϫⲁϥ ⲛⲁⲓ ϫⲉϫⲓ ϩⲣⲁⲕ ⲉⲣⲟⲕ ϫⲉⲁⲓϩⲉ ⲉⲩⲛⲟϭ ⲛⲇⲣⲁⲕⲱⲛ ⲙⲡϩⲟⲟⲩ ϩⲓⲡⲧⲟⲟⲩ ·
ⲁⲩⲱ ⲛϥⲟⲩⲏⲩ ⲁⲛⲧⲱⲛⲟⲩ ⲁⲗⲗⲁ ϯϩⲗⲡⲓⲥ ⲉⲉⲡⲛⲟⲩⲧⲉ ϫⲉⲉϥⲛⲁⲕⲁⲁϥ ⲁⲛ ⲙⲡⲉⲛⲕⲱⲧⲉ ⁘ⲻⲻ
ϣⲱⲣⲡ ⲇⲉ ⲛⲧⲉⲣⲉϥϣⲡⲉ · ⲁⲓϭⲱϣⲧ ⲉⲡⲟⲩⲉ ⲛⲁⲡⲛⲟⲩϫⲉ ⲛⲟⲩⲥⲟⲧⲉ ·
ⲁⲓⲛⲁⲩ ⲉⲩⲙⲏⲏϣⲉ ⲛϩⲁⲗⲏⲧ ⲙⲛϩⲉⲛⲛⲟⲩⲣⲉ · ⲉⲩⲟⲩⲏϩ ϩⲓϫⲛⲟⲩⲕⲱϩ ⲙⲡⲉⲧⲣⲁ ·
ⲁϥⲙⲟⲩⲧⲉ ⲉⲣⲟⲓ ⲡⲉϫⲁϥ ⲛⲁⲓ ϫⲉϯⲙⲉⲉⲩⲉ ϫⲉⲁⲡⲛⲟⲩⲧⲉ ⲡⲁⲧⲁⲥⲥⲉⲓ ⲙⲡⲉⲇⲣⲁⲕⲱⲛ ·
ⲁϥⲟⲩⲁϩⲙϥ ⲟⲛ · ⲡⲉϫⲁϥ ϫⲉⲉⲧⲣⲉⲟⲩ ⲛⲅϯⲛϩⲏⲧⲕ ⲁⲛ ⲉⲛⲉϩⲣⲏⲧⲟⲛ ⲛⲛⲉⲅⲣⲁⲫⲏ · ⲛⲅⲛⲟⲉⲓ ⲙⲙⲟⲟⲩ ⲕⲁⲧⲁⲧϩⲉ ⲛⲧⲁⲡⲥⲟⲫⲟⲥ ⲇⲁⲩⲉⲓⲇ ϫⲟⲟⲥ ϫⲉⲁⲕⲕⲱ ⲡⲡⲉⲧϫⲟⲥⲉ ⲛⲁⲕ ⲙⲙⲁ ⲙⲡⲱⲧ · ⲙⲛⲡⲉⲧϩⲟⲟⲩ ⲛⲁϣϩⲱⲛ ⲉⲣⲟⲕ ·
ⲟⲩⲇⲉ ⲙⲛⲙⲁⲥϯⲅⲍ ⲛⲁϣϩⲱⲛ ⲉϩⲟⲩⲛ ⲉⲛⲉⲕⲙⲁ ⲛϣⲱⲡⲉ ⲕⲛⲁⲁⲗⲉ ⲉϩⲣⲁⲓ ⲉϫⲛⲟⲩϩⲟϥ ⲙⲛⲟⲩⲥⲓⲧ · ⲛⲅϩⲱⲙⲉ ϩⲣⲁⲓ ⲉϫⲛⲟⲩⲙⲟⲩⲓ ⲙⲛⲟⲩⲇⲣⲁⲕⲱⲛ · ϫⲉⲁϥⲛⲁϩⲧⲉ ⲉⲣⲟⲓ · ϯⲛⲁⲧⲟⲩϫⲟϥ · ϯⲛⲁⲣϩⲁⲓⲃⲥ ⲉⲣⲟϥ ϫⲉⲁϥⲥⲟⲩⲛⲡⲁⲣⲁⲛ ·
ϥⲛⲁⲱϣ ⲉϩⲣⲁⲓ ⲉⲣⲟⲓ · ⲁⲩⲱ ⲁⲛⲟⲕ ϯⲛⲁⲥⲱⲧⲙ ⲉⲣⲟϥ ·
ⲁⲥϣⲡⲉ ⲇⲉ ⲛⲧⲉⲣⲉⲡⲛⲟⲩⲧⲉ ⲟⲩⲱϣ ⲉⲡⲟⲟⲛϥ ⲉⲃⲟⲗ ⲉⲡⲙⲁ ⲛϣⲱⲡⲉ ⲛⲛⲉⲧⲉⲩⲫⲣⲁⲛⲉ · ⲡⲙⲁ ⲛⲧⲁⲡⲙⲕⲁϩ ⲙⲛⲧⲗⲩⲡⲏ ⲙⲛⲡⲁϣⲁϩⲟⲙ ⲡⲱⲧ ⲉⲃⲟⲗ ⲛϩⲏⲧϥ ⲡⲙⲁ ⲛϣⲱⲡⲉ ⲛⲛⲉⲡⲣⲟⲫⲏⲧⲏⲥ · ⲙⲛⲙⲡⲁⲧⲣⲓⲁⲣⲭⲏⲥ · ⲙⲛⲛⲁⲡⲟⲥⲧⲟⲗⲟⲥ ·
ⲉⲃⲟⲗ ϫⲉⲟⲩⲡⲁⲧⲣⲓⲁⲣⲭⲏⲥ ⲡⲉ ⲛⲧϩⲉ ⲛⲁⲃⲣⲁϩⲁⲙ · ⲁⲩⲱ ⲟⲩⲁⲡⲟⲥⲧⲟⲗⲟⲥ ⲡⲉ ⲛⲧϩⲉ ⲛⲛⲁⲡⲟⲥⲧⲟⲗⲟⲥ · ⲟⲩⲁⲡⲟⲥⲧⲟⲗⲟⲥ ⲡⲉ ⲁⲩⲱ ⲟⲩⲡⲣⲟⲫⲏⲧⲏⲥ ⲡⲉ ⲙⲛⲛⲉⲡⲣⲟⲫⲏⲧⲏⲥ ⲛⲧϩⲉ ⲛⲥⲁⲙⲟⲩⲏⲗ · ⲙⲛⲡⲉⲧⲙⲛⲛⲥⲱϥ ⁘ⲻⲻ
ⲟⲩⲁⲣⲭⲓⲉⲣⲉⲩⲥ ⲡⲉ ⲉϥⲛϩⲟⲧ ⲛⲧϩⲉ ⲙⲙⲱⲩⲥⲏⲥ · ⲙⲛⲁⲁⲣⲱⲛ ⲙⲛⲛⲉⲧⲙⲛⲛⲥⲱⲟⲩ ·
ⲛⲧⲉⲣⲉϥⲉⲓ ⲇⲉ ⲉⲡϩⲁⲏ ⲛϣⲱⲛⲉ ⲉⲧϥⲛⲁⲙⲧⲟⲛ ⲙⲙⲟϥ ⲛϩⲏⲧϥ ⲉⲧⲉⲡⲉⲃⲟⲧ ⲉⲡⲏⲡ ⲡⲉ ⲛⲧⲉⲣⲟⲙⲡⲉ ⲙⲡⲉⲛⲧⲏ ⲁϥⲙⲟⲩⲧⲉ ⲉⲣⲟⲓ ⲛⲧⲉⲩϣⲏ ⲛⲥⲟⲩϣⲙⲟⲩⲛ ⲛⲉⲡⲏⲡ ⲡⲉϫⲁϥ ⲛⲁϥ ϫⲉⲓⲱϩⲁⲛⲛⲏⲥ · ⲟⲩⲛⲣⲱⲙⲉ ϩⲁϩⲧⲏⲕ
ⲡⲉϫⲁⲓ ϫⲉⲙⲛⲣⲱⲙⲉ · ⲛⲥⲁⲙⲱⲩⲥⲏⲥ · ⲙⲛⲉⲗⲓⲥⲁⲓⲟⲥ ⲛⲉⲡⲣⲉⲥⲃⲩⲧⲉⲣⲟⲥ · ⲛⲧⲁⲩⲉⲓ ⲉϭⲙⲡⲉⲕⲟⲩⲱ ·
ⲁⲡⲁⲉⲓⲱⲧ ⲙⲟⲩⲧⲉ · ϫⲉⲙⲱⲩⲥⲏⲥ ⲙⲱⲩⲥⲏⲥ ⲙⲱⲩⲥⲏⲥ
ⲇⲓⲟⲣⲑⲉⲟⲩ ⲙⲡⲉⲕⲃⲓⲟⲥ ⲕⲁⲗⲱⲥ ·
ⲕⲥⲟⲟⲩⲛ ϫⲉⲛⲧⲁⲕⲁⲛⲁⲥⲧⲣⲉⲫⲉⲓ ϩⲁⲣⲁⲧ ⲛⲁϣ ⲛϩⲉ ·
ϥⲓⲡⲣⲟⲟⲩϣ ⲛⲛⲁⲭⲁⲣⲧⲏⲥ · ⲕⲁⲗⲟⲥ ϫⲉϣⲁⲕⲣⲭⲣⲉⲓⲁ ⲙⲙⲟⲟⲩ · ⲁⲩⲱ ⲡⲉⲕⲣⲃⲟⲗ ⲉⲧⲉⲓⲉⲧⲡⲱ ⲉⲧⲙⲙⲁⲩ ·
ⲁϥⲕⲧⲟϥ ⲟⲛ ⲉϫⲛⲉⲗⲓⲥⲁⲓⲟⲥ ⲡⲉⲡⲣⲉⲥⲃⲩⲧⲉⲣⲟⲥ · ⲡⲉϫⲁϥ ⲛⲁϥ ϫⲉⲉⲗⲓⲥⲁⲓⲟⲥ · ⲡⲣⲟⲥⲉⲭⲉ ⲉϫⲛⲛⲉⲥⲛⲏⲩ ⲕⲁⲗⲱⲥ · ⲛⲅⲁⲙⲁϩⲧⲉ ⲉϫⲛⲛⲉⲛⲧⲁⲓϩⲟⲛⲟⲩ ⲉⲧⲟⲟⲧⲕ · ⲛⲅⲣⲧⲕⲁⲗⲉⲗⲉ ⲕⲁⲧⲁⲟⲩⲛⲟⲩ · ϫⲉⲕⲁⲥ ⲉⲣⲉⲛⲉⲥⲛⲏⲩ ⲛⲁⲣⲛⲉⲩϣⲗⲏⲗ · ⲕⲁⲧⲁⲛⲕⲱⲧ ⲛⲛⲉⲥⲏⲛⲩ ⲛⲥⲉϯϩⲏⲩ ⲛⲛⲉⲩⲯⲩⲭⲏ ⲉⲃⲟⲗ ϩⲓⲧⲟⲟⲧⲕ ·
ⲁⲉⲗⲓⲥⲁⲓⲟⲥ ⲟⲩⲱϣⲃ · ϫⲉⲡⲁⲉⲓⲱⲧ ⲁⲓϩⲱⲛ ⲉϩⲟⲩⲛ ⲉⲃⲱⲕ ⲉⲣⲁⲧⲟⲩ ⲛⲛⲁⲉⲓⲟⲟⲧⲉ ⲧⲏⲣⲟⲩ ·
ⲉϣⲱⲡⲉ ϣⲁⲕⲙⲟⲩ · ⲛⲁⲛⲟⲩⲥ ⲛⲧⲁⲙⲟⲩ ⲛϣⲟⲣⲡ ϫⲉⲉⲣϣⲁⲛⲡⲉⲥⲧⲩⲗⲗⲟⲥ ⲉⲧⲛⲧⲁϫⲣⲏⲩ ⲉϫⲱϥ ϩⲉ ⲁⲡϣⲱϥ ⲙⲡⲧⲟⲟⲩ ⲛⲧⲥⲛⲧⲉⲓϩⲱⲛ ⲉϩⲟⲩⲛ
ⲉⲛⲛⲁϭⲛⲕⲉⲟⲩⲁ ⲧⲱⲛ · ⲛϥⲙⲟⲟⲛⲉ ⲙⲙⲟⲛ ⲛⲧⲉⲕϩⲉ · ⲱ ⲡⲁϫⲟⲉⲓⲥ ⲛⲉⲓⲱⲧ ⲉⲧⲟⲩⲁⲁⲃ · ⲉⲕϣⲁⲛⲃⲱⲕ ⲟⲛ ·
ⲁⲕⲟⲩⲱ ⲉⲕⲥⲟⲟⲩⲧⲛ ⲙⲡⲉⲕϫⲟⲉⲓ ⲉⲩⲙⲁ ⲙⲙⲟⲟⲛⲉ ⲉⲛⲁⲛⲟⲩϥ ·
ⲁⲕⲥⲃⲧⲱⲧⲕ ⲛⲅⲛⲁϣⲧⲟⲣⲧⲣ ⲁⲛ ⲕⲁⲧⲁⲡϣⲁϫⲉ ⲙⲡⲣⲙⲣⲁϣ ⲇⲁⲩⲉⲓⲇ ϫⲉⲁⲓⲥⲃⲧⲱⲧ ⲙⲡⲓϣⲧⲟⲣⲧⲣ ·
ⲁⲛⲟⲛ ⲅⲁⲣ ⲧⲛⲛⲁϣⲱⲱⲧ ⲙⲙⲟⲕ ⲁⲩⲱ ⲛⲧⲛϣⲱⲡⲉ ⲛⲛⲟⲣⲫⲁⲛⲟⲥ ϫⲓⲛⲙⲡⲟⲟⲩ ⲉⲃⲟⲗ ·
ⲁϥⲟⲩⲱϣⲃ ⲛϭⲓⲡⲁⲉⲓⲱⲧ ϫⲉⲛⲁⲙⲉ ⲕⲉϯⲟⲩ ⲛϩⲟⲟⲩ ⲛⲉ ⲛⲧⲁⲩⲧⲁⲁⲩ ⲛⲁⲓ ϫⲓⲛϫⲡϣⲟⲙⲧⲉ ⲙⲡϩⲟⲟⲩ ·
ⲁⲓⲟⲩⲱϣⲃ ⲡⲉϫⲁⲓ ⲛⲁϥ ϫⲉⲟⲩ ⲡⲉⲛⲧⲁϥϣⲱⲡⲉ ⲙⲙⲟⲕ ⲁⲕϫⲉⲛⲁⲓ ·
ⲡⲉϫⲁϥ ⲛⲁⲓ ϫⲉϩⲁⲧϩⲏ ⲉⲧⲣⲁϣⲁϫⲉ ⲛⲙⲙⲁⲕ · ⲁⲩⲉⲕⲥⲧⲁⲥⲓⲥ ⲧⲁϩⲟⲓ · ⲁⲩⲣⲱⲙⲉ ⲛⲟⲩⲟⲉⲓⲛ ⲉⲓ ⲁϥⲁϩⲉⲣⲁⲧϥ ⲙⲡⲁⲙⲧⲟ ⲉⲃⲟⲗ ·
ⲡⲉϫⲁϥ ⲛⲁⲓ ϫⲉⲡⲉⲥⲩⲛⲑⲓⲟⲥ · ⲡⲉⲥⲩⲛⲑⲓⲟⲥ · ⲡⲉⲥⲩⲛⲑⲓⲟⲥ ϣⲁϣⲟⲙⲛⲧ ⲛⲥⲟⲡ ·
ⲥⲃⲧⲱⲧⲕ ϫⲉⲕⲉϯⲟⲩ ⲛϩⲟⲟⲩ ⲛⲉⲧⲉⲟⲩⲛⲧⲁⲕ ⲥⲟⲩ ϩⲙⲡⲉⲓⲕⲟⲥⲙⲟⲥ · ⲛⲅⲉⲓ ϣⲁⲣⲟⲓ ·
ⲛⲧⲉⲣϥϫⲉⲛⲁⲓ ⲛⲁⲓ ⲁϥⲁⲛⲁⲭⲱⲣⲉⲓ ⲛⲁϥ ⲧⲉⲛⲟⲩ ·
ⲉⲓⲥϩⲏⲏⲧⲉ ϯⲛⲁⲃⲱⲕ ⲉⲣⲁⲧⲟⲩ ⲛⲛⲁⲉⲓⲟⲟⲧⲉ ⲧⲏⲣⲟⲩ ·
ⲛⲧⲉⲣⲉϥϫⲉⲛⲁⲓ ⲛⲁⲛ ⲛϭⲓⲡⲁⲉⲓⲱⲧ · ⲁⲩⲛⲟϭ ⲛⲁϣⲕⲁⲕ ⲛⲣⲓⲙⲉ ϣⲱⲡⲉ ϩⲛⲧⲙⲏⲏⲧⲉ ϩⲓⲟⲩⲥⲟⲡ ϫⲉⲧⲛⲛⲁϣⲱⲱⲧ ⲛⲟⲩⲉⲓⲱⲧ ⲛⲁⲅⲁⲑⲟⲥ ⲛⲧⲉⲓϩⲉ ⲛⲣⲉϥⲥⲟⲗⲥⲗ ⲛⲛⲉⲧϩⲛϩⲉⲛⲗⲩⲡⲏ · ⲡⲣⲉϥϯⲙⲉⲧⲁⲛⲟⲓⲁ ·
ϯϩⲟⲙⲟⲗⲟⲅⲉⲓ ⲛⲏⲧⲛ ⲙⲡⲙⲧⲟ ⲉⲃⲟⲗ ⲙⲡϫⲟⲉⲓⲥ · ϫⲉⲙⲡⲛⲁⲩ ⲛⲧⲁⲡⲁⲉⲓⲱⲧ ⲥⲱⲧⲙ ⲉⲧⲃⲉⲙⲡⲣⲥⲟⲥ ⲙⲡⲉϥⲕⲁⲧⲁⲗⲁⲁⲩ ⲛⲁϥ ⲛⲉⲛⲕⲁ ⲛⲛϩⲏⲕⲉ · ϣⲁϩⲣⲁⲓ ⲉⲡϣⲟⲧ ⲉⲧϩⲁϩⲧⲛⲧⲉϥⲁⲡⲉ · ⲁϥⲧⲣⲉⲩⲃⲗⲃⲱⲗϥ ⲉⲃⲟⲗ ⲁϥⲧⲁⲁϥ ⲙⲙⲛⲧⲛⲁ ⲛⲛϩⲏⲕⲉ ·
ⲛⲉⲛⲧⲁϥⲧⲁⲁⲩ ⲛⲛⲉϥϭⲓϫ ⲙⲛⲛⲉⲛⲧⲁϥⲟⲩⲉϩⲥⲁϩⲛⲉ ⲛⲁⲓ ⲁⲓⲧⲁⲁⲩ ⲙⲛⲛⲉⲛⲧⲁϥϫⲟⲟⲩⲥⲟⲩ ⲛⲙⲡⲓⲥⲧⲟⲥ · ⲕⲁⲧⲁϯⲙⲉ ⲉⲩⲥⲱⲣ ⲙⲙⲟⲟⲩ ⲕⲁⲧⲁⲧϩⲉ ⲉⲧⲉⲣⲉⲡⲟⲩⲁ ⲡⲟⲩⲁ ⲣⲭⲣⲉⲓⲁ ⲙⲛϭⲟⲙ ⲛⲗⲁⲁⲩ ⲛⲣⲱⲙⲉ ⲉⲉⲓⲙⲉ ⲉⲡⲉⲩϫⲱⲕ ·
ⲉⲓⲙⲏⲧⲓ ⲡⲛⲟⲩⲧⲉ ⲙⲁⲩⲁⲁϥ ⲡⲁⲓ ⲉⲧⲛⲁϯⲟⲩⲉⲓⲟⲟⲩ ⲛⲁϥ ⲧⲏⲣⲟⲩ ·
ⲡⲉϫⲁⲓ ⲙⲡⲁⲉⲓⲱⲧ ⲉⲧⲟⲩⲁⲁⲃ ⲉⲧⲫⲟⲣⲉⲓ ⲙⲡⲉⲭⲣⲓⲥⲧⲟⲥ · ⲁⲡⲁ ⲡⲉⲥⲩⲛⲑⲓⲟⲥ ϫⲉⲁⲣⲏⲩ ⲱ ⲡⲁⲉⲓⲱⲧ · ⲉⲕⲙⲉⲉⲩⲉ ϫⲉⲧⲛⲛⲁⲕⲧⲟⲛ ⲁⲛ ⲉϣⲱⲡⲉ · ⲛⲕⲉⲥⲟⲡ ⲙⲡⲉⲕⲕⲁ ⲗⲁⲁⲩ ⲛⲉⲛⲕⲁ ⲉϥϣⲟϫⲡ ⲛⲁⲛ ⲉⲡⲁϩⲟⲩ ·
ⲁϥⲟⲩⲱϣⲃ ⲛϭⲓⲡⲁⲉⲓⲱⲧ ϫⲉⲧⲛⲛⲁⲕⲧⲟⲛ ϩⲙⲡⲟⲩⲱϣ ⲙⲡⲛⲟⲩⲧⲉ ⲱ ⲡⲁϣⲏⲣⲉ · ⲁⲩⲱ ⲛⲉⲛⲧⲁⲛⲧⲁⲁⲩ · ⲧⲏⲣⲟⲩ ⲛⲛϩⲏⲕⲉ ·
ⲡⲭⲣⲓⲥⲧⲟⲥ ⲛⲁⲧⲁⲁⲩ ⲛⲁⲛ ⲧⲏⲣⲟⲩ ⲉⲩⲕⲏⲃ ·
ⲉⲓⲛⲁϫⲉⲟⲩ · ⲏ ⲉⲓⲛⲁⲧⲁⲩⲉⲟⲩ
ⲡⲗⲏⲛ ⲙⲁⲣⲛⲕⲧⲟⲛ ⲉϫⲙⲡⲉϥⲕⲁⲥⲱⲙⲁ ⲉϩⲣⲁⲓ ·
ⲛⲉⲁϥⲣϣⲟⲙⲛⲧ
ϩⲛⲧⲉⲟⲩϣⲏ ⲇⲉ ⲛⲥⲟⲩⲙⲛⲧⲥⲛⲟⲟⲩⲥ ·
ⲡⲉϫⲁϥ ⲛⲁⲓ ϫⲉⲁⲓϩⲱⲛ ⲉⲡϣⲗⲕ ·
ⲁⲗⲗⲁ ϯϩⲧⲏⲕ
ⲁⲩⲱ ⲡⲉⲓϣⲟⲙⲛⲧ ⲛϩⲟⲟⲩ
ϯϫⲱ ⲙⲙⲟⲥ ϫⲉⲡⲛⲟⲩⲧⲉ
ⲡⲉϫⲁⲓ ⲛⲁϥ ϫⲉⲁⲣⲓⲧⲁⲅⲁⲡⲏ
ⲁϥⲟⲩⲱϣⲃ ⲛⲁⲓ
ϯϫⲱ ⲙⲙⲟⲥ · ϫⲉⲛϯⲛⲁϫⲓϯⲡⲉ
ϣⲁⲛⲧⲃⲱⲕ ϩⲁϩⲧⲛⲡⲉⲭⲣⲓⲥⲧⲟⲥ ⲛⲧⲁⲃⲱⲗ ⲉⲃⲟⲗ · ⲛⲧⲁⲛⲏⲥⲧⲉⲓⲁ ϩⲁϩⲧⲏϥ ·
ⲛⲧⲉⲣⲉⲡⲟⲩⲟⲉⲓⲛ ⲇⲉ ϣⲁⲛⲧⲥⲟⲩⲙⲛⲧϣⲟⲙⲧⲉ · ⲛⲉⲡⲏⲡ · ⲡⲉϫⲁϥ ⲛⲁⲓ ⲉⲣⲉϩⲉⲛⲕⲉⲛⲟϭ ⲛⲣⲱⲙⲉ ϩⲙⲟⲟⲥ ϩⲁϩⲧⲏϥ ϫⲉⲓⲱϩⲁⲛⲛⲏⲥ ⲕⲥⲟⲟⲩⲛ ⲙⲡⲁϫⲱⲕ ⲧⲏⲣϥ ϫⲉⲙⲡⲉⲓⲕⲁⲗⲁⲁⲩ ⲛⲧⲉⲧⲉⲡⲓⲥⲕⲟⲡⲏ ⲛⲧⲉⲧⲡⲟⲗⲓⲥ ⲕⲃⲧ ⲉⲧⲱϭ ⲉⲣⲟⲓ ·
ⲟⲩϩⲟⲗⲟⲕⲟⲧϯⲛⲟⲥ ⲛⲟⲩⲱⲧ ⲛⲟⲣⲑⲟⲛ ⲡⲉⲧϣⲟⲟⲡ ⲛⲁⲓ ϫⲓⲛⲡⲉϩⲟⲟⲩ ⲉⲓⲥϭⲣⲁϩⲧ ϩⲛⲧⲁⲣⲓ ⲉⲓⲟ ⲙⲙⲟⲛⲁⲭⲟⲥ ·
ⲛⲧⲁⲓϫⲡⲟϥ ⲇⲉ ϩⲙⲡⲁϩⲱⲃ ⲛϭⲓϫ ⲉⲓⲣⲟⲓⲉⲥ ⲉⲣⲟϥ ϣⲁⲡϩⲟⲟⲩ ⲉⲧⲣⲁϩⲱⲃⲥ ⲙⲡⲁⲥⲱⲙⲁ ϩⲙⲡϩⲱⲃ ⲛⲛⲁϭⲓϫ ϫⲉⲛⲛⲉⲓⲕⲁ ϫⲣⲟⲡ ⲉϩⲣⲁⲓ ⲛⲛⲉⲧⲛⲁⲉⲓ ⲙⲛⲛⲥⲱⲓ ·
ⲛⲥⲉϫⲟⲟⲥ ϫⲉⲁⲕⲣⲡⲃⲟⲗ ⲛⲛⲉⲧⲉⲙⲉϣϣⲉ ·
ⲛⲧⲟⲕ ⲇⲉ
ⲁⲩⲱ ϯⲙⲉⲉⲩⲉ ϫⲉⲉⲓⲥ ⲡϭⲱⲙ · ⲁⲩⲟⲩⲟⲣϩϥ ⲉϩⲟⲩⲛ ·
ⲁⲩⲱ ⲉⲓⲥ ⲡⲙⲁ · ⲁϥⲙⲟⲩϩ ⲛⲱⲛϣ · ϫⲉⲁⲩⲛⲉϫⲡⲥⲟⲃⲧ ⲉϩⲟⲩⲛ ⲡⲟⲩⲁ ⲡⲟⲩⲁ ⲛⲁⲁⲥ ⲛⲧϩⲉ ⲉⲧϥⲟⲩⲁϣⲥ ·
ⲡⲗⲏⲛ ⲡⲉⲧⲉⲣⲉⲡⲟⲩⲁ ⲡⲟⲩⲁ ⲛⲁⲁⲁϥ · ⲙⲛⲣⲱⲙⲉ ⲛⲁϫⲡⲓⲟϥ · ϫⲉⲁⲩⲛⲉϫⲛⲥⲟⲃⲧ ⲉϩⲟⲩⲛ ·
ⲛⲁⲓ ⲇⲉ ⲛⲧⲉⲣⲉϥϫⲟⲟⲩ · ⲛϭⲓⲡⲉⲛⲡⲉⲧⲟⲩⲁⲁⲃ ⲛⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ ⲡⲉⲡⲓⲥⲕⲟⲡⲟⲥ ⲉⲧⲟⲩⲁⲁⲃ · ⲁϥⲟⲩⲱϣⲛ ⲉⲃⲟⲗ ⲛⲟⲩⲁⲡⲣⲉⲧⲉⲓ ⲙⲡⲉϥϣⲁϫⲉ ⲙⲛⲟⲩⲟⲛ ⲛϩⲏⲧⲛ ·
ⲁϥⲟⲩⲱⲛ ⲛⲣⲱϥ ⲁϥϯ ⲙⲡⲉϥⲡⲛⲉⲩⲙⲁ ⲉⲛϭⲓϫ ⲙⲡⲛⲟⲩⲧⲉ ⲙⲡⲛⲁⲩ ⲙⲡⲣⲏ ⲉϥⲛⲁϩⲱⲧⲡ ⲛⲥⲟⲩⲙⲛⲧϣⲟⲙⲧⲉ ⲛⲉⲡⲏⲡ ⲛⲧⲉⲣⲟⲙⲡⲉ · ⲙⲡⲉⲙⲡⲧⲉⲓ
ⲁⲛⲧⲱⲟⲩⲛ ⲇⲉ ⲙⲡⲉϥⲥⲕⲏⲛⲱⲙⲁ ⲉⲧⲟⲩⲁⲁⲃ · ⲁⲛϫⲓⲧϥ ⲉϩⲟⲩⲛ ⲉⲡⲉⲑⲩⲥⲓⲁⲥⲧⲏⲣⲓⲟⲛ ⲉⲧⲟⲩⲁⲁⲃ ⲙⲡⲥⲱⲟⲩϩ ⲛⲧⲥⲛⲧⲉⲓ ·
ⲁⲛⲕⲥϥ ⲕⲁⲧⲁⲙⲡⲁⲣⲁⲅⲅⲉⲗⲓⲁ ⲛⲧⲁϥⲧⲁⲁⲩ ⲉⲧⲟⲟⲧⲛ
ⲁⲛⲣⲧⲉⲩϣⲏ ⲧⲏⲣⲥ ⲉⲛⲱϣ ⲙⲡⲉϥⲕⲱⲧⲉ
ⲙⲛⲛⲥⲱⲥ · ⲁⲛⲣⲧⲉⲡⲣⲟⲥⲫⲟⲣⲁ ϩⲓϫⲱϥ ·
ⲁⲛϫⲓⲧϥ ⲉⲡⲧⲟⲟⲩ ⲛⲧⲁϥⲧⲣⲉⲛϣⲁⲕⲧϥ ⲉϥⲁϩⲉⲣⲁⲧϥ ⲙⲡⲉⲛⲕⲱⲧⲉ ·
ⲁⲛⲧⲟⲙⲥϥ ϩⲛⲥⲟⲩⲙⲛⲧⲁϥⲧⲉ ⲙⲡⲉⲓⲉⲃⲟⲧ ⲛⲟⲩⲱⲧ ⲉⲡⲏⲡ ϩⲛⲟⲩⲉⲓⲣⲏⲛⲏ ⲛⲧⲉⲡⲛⲟⲩⲧⲉ ϩⲁⲏⲙⲛϥⲑ—···—···—···—···—···—···— —————————————
ⲁⲛⲟⲕ ⲇⲉ ⲁⲓⲡⲁϩⲧ
ⲁⲓⲟⲩⲱϣⲧ ⲛⲁⲩ ·
ⲛⲧⲟⲟⲩ ⲇⲉ ⲁⲩⲧⲟⲩⲛⲟⲥⲧ
ⲁⲩⲁⲥⲡⲁⲍⲉ ⲙⲙⲟⲓ ·
ⲛⲉⲩϣⲟⲟⲡ ϩⲛⲟⲩⲛⲟϭ
ⲁⲩϭⲱ
ⲁⲛⲟⲕ ⲇⲉ ⲁⲡⲁϩⲏⲧ ⲉⲩⲫⲣⲁⲛⲉ ·
ⲁⲓⲣⲥⲁϣϥ ⲅⲁⲣ
ⲁⲓϫⲛⲟⲩⲟⲩ ϫⲉⲉⲃⲟⲗ
ⲡⲉϫⲁⲩ ⲛⲁϥ · ϫⲉⲡⲉⲛⲥⲟⲛ
ⲁⲛⲟⲛ ⲅⲁⲣ ⲁⲛⲟⲛ ⲛⲣⲙ ⲟⲩⲡⲟⲗⲓⲥ
ⲛⲉⲛⲉⲓⲟⲧⲉ ⲇⲉ ⲛⲉϩⲉⲛⲃⲟⲩⲗⲉⲩⲧⲏⲥ
ⲛⲉⲛϣⲟⲟⲡ
ⲛⲧⲉⲣⲛⲡⲁⲓⲇⲉⲩⲉ ⲇⲉ ϩⲛⲧⲁⲛⲍⲏⲃⲉ · ⲁⲩⲛⲟϫⲛ ⲉⲡⲍⲏⲙⲓⲟⲛ ⲛⲧⲉⲣⲟⲩⲡⲁⲓⲇⲉⲩⲉ ⲙⲙⲟⲛ ·
ⲕⲁⲗⲱⲥ ϩⲛⲟⲩⲱⲣϫ ⲛⲓⲙ ϩⲓⲥⲟⲫⲓⲁ ⲛⲓⲙ ⲛⲧⲉⲡⲉⲓⲕⲟⲥⲙⲟⲥ · ⲛⲟⲩⲉϣ ⲡⲁⲓⲇⲉⲩⲉ ⲇⲉ ⲧⲉⲛⲟⲩ ϩⲛⲧⲥⲟⲫⲓⲁ ⲙⲡⲛⲟⲩⲧⲉ ·
ⲟⲩϩⲟⲟⲩ ⲇⲉ ⲉⲃⲟⲗ ϩⲛⲟⲩϩⲟⲟⲩ · ⲛϣⲁϫⲉ ⲙⲛⲛⲉⲛⲉⲣⲏⲩ ϩⲛⲛⲉⲓϣⲁϫⲉ · ⲁⲡⲙⲉⲉⲩⲉ ⲉⲧⲛⲁⲛⲟⲩϥ ⲣϩⲱⲃ ϩⲙⲡⲉⲛⲣⲱⲙⲉ · ⲉⲧϩⲓϩⲟⲩⲛ ·
ⲁⲛⲧⲱⲟⲩⲛ ⲙⲡϥⲧⲟⲟⲩ
ⲁⲛⲧⲁⲁⲛ ⲉϩⲟⲩⲛ ⲉⲡⲧⲟⲟⲩ · ⲉⲧⲣⲉⲛⲉⲥⲩⲭⲁⲍⲉ ⲙⲙⲟⲛ · ϣⲁⲛⲧⲛⲛⲁⲩ ⲉⲧϩⲉ ⲉⲧⲉⲣⲉⲡϫⲟⲉⲓⲥ ⲛⲁⲧⲟϣⲛ ⲙⲙⲟⲥ ·
ⲁⲛϫⲓⲥⲉ ⲛⲙⲙⲁⲛ ⲛϩⲉⲛⲕⲟⲩⲓ ⲛⲟⲉⲓⲕ ⲛⲁⲡϣⲁⲩ ⲛⲥⲁϣϥ ⲛϩⲟⲟⲩ ·
ⲛⲧⲉⲣⲛⲟⲩⲉ ⲇⲉ ⲉϩⲟⲩⲛ ϩⲙⲡⲧⲟⲟⲩ · ⲛⲧⲉⲩⲛⲟⲩ ⲁⲩⲉⲕⲥⲧⲁⲥⲓⲥ ϩⲉ ⲉϩⲣⲁⲓ ⲉϫⲱⲛ ·
ⲁⲩⲣⲱⲙⲉ ⲉϥⲟ ⲛⲟⲩⲟⲉⲓⲛ ⲧⲏⲣϥ ⲁⲙⲁϩⲧⲉ ⲛⲧⲉⲛϭⲓϫ ·
ⲁϥⲛⲧⲛ ⲉⲡⲉⲓⲙⲁ ·
ⲛⲧⲛⲉⲓ ⲇⲉ ⲉⲡⲉⲓⲙⲁ · ⲁⲛϭⲓⲛⲉ ⲛⲟⲩⲣⲱⲙⲉ ⲛϩⲁⲅⲓⲟⲥ ⲛⲧⲉⲡⲛⲟⲩⲧⲉ · ⲁⲩⲱ ⲁⲡⲁⲅⲅⲉⲗⲟⲥ ⲙⲡϫⲟⲉⲓⲥ ⲧⲁⲁⲛ ⲉⲧⲟⲟⲧϥ
ⲁϥϭⲱ ⲉϥⲧⲥⲁⲃⲟ ⲙⲙⲟⲛ ⲉⲣϩⲙϩⲁⲗ ⲙⲡⲛⲟⲩⲧⲉ ⲛⲟⲩⲣⲟⲙⲡⲉ ⲛϩⲟⲟⲩ ·
ϩⲙⲡϫⲱⲕ ⲇⲉ ⲛⲧⲣⲟⲙⲡⲉ ⲁϥⲙⲧⲟⲛ ⲙⲙⲟϥ ⲛϭⲓⲡϩⲗⲗⲟ ⲉⲧⲟⲩⲁⲁⲃ ⲙⲙⲁⲕⲁⲣⲓⲟⲥ ·
ⲁⲛⲟⲛ ⲇⲉ ⲙⲁⲩⲁⲁⲛ ⲡⲉⲧϣⲟⲟⲡ ⲙⲡⲉⲓⲙⲁ ⲱ ⲡⲉⲛϫⲟⲉⲓⲥ ⲛⲥⲟⲛ ·
ⲉⲓⲥϩⲏⲏⲧⲉ ⲧⲛϩⲟⲙⲟⲗⲟⲅⲉⲓ ⲛⲁⲕ ⲙⲡϫⲟⲉⲓⲥ · ϫⲉⲉⲓⲥⲥⲉ ⲛⲣⲟⲙⲡⲉ · ⲧⲛⲥⲟⲟⲩⲛ ⲁⲛ ⲛϯⲡⲉ ⲛⲟⲉⲓⲕ · ⲟⲩⲇⲉ ⲗⲁⲁⲩ ⲛⲧⲣⲟⲫⲏ · ⲛⲥⲁⲛⲉⲓ · ϣⲏⲛ ⲙⲙⲁⲧⲉ · ⲉⲛⲟⲛϩ ⲉⲛⲉⲩⲕⲁⲣⲡⲟⲥ ·
ⲉⲛϣⲁⲛⲟⲩⲱϣ ⲅⲁⲣ ⲉⲛⲁⲩ ⲉⲛⲉⲛⲉⲣⲏⲩ · ⲛⲛⲏⲩ ⲕⲁⲧⲁϩⲃⲇⲱⲙⲁⲥ ⲉⲡⲉⲓⲙⲁ ⲛⲛⲁⲩ ⲉⲛⲉⲛⲉⲣⲏⲩ · ⲛⲧⲛⲣⲧⲉⲩϣⲏ ⲧⲏⲣⲥ ⲛⲧⲕⲩⲣⲓⲁⲕⲏ ⲙⲛⲛⲉⲛⲉⲣⲏⲩ · ⲙⲛⲛⲥⲱⲥ ⲛⲧⲉⲡⲟⲩⲁ ⲡⲟⲩⲁ ⲃⲱⲕ ⲛϥⲡⲟⲗⲓⲧⲉⲩⲉ ·
ⲡⲉϫⲁⲓ ⲇⲉ ⲛⲁⲩ ϫⲉⲉⲧⲉⲧⲛⲥⲩⲛⲁⲅⲉ ⲧⲱⲛ ·
ⲡⲉϫⲁⲩ ⲛⲁⲓ ϫⲉⲛⲥⲟⲟⲩϩ ⲉⲡⲉⲓⲙⲁ ⲉⲧⲃⲉⲡⲉⲓϩⲱⲃ · ⲉⲡⲉⲓⲇⲏ ⲕⲁⲧⲁⲥⲁⲃⲃⲁⲧⲟⲛ ϣⲁϥⲉⲓ ⲛϭⲓⲟⲩⲁⲅⲅⲉⲗⲟⲥ ⲛⲧⲉⲡⲛⲟⲩⲧⲉ ⲛϥⲥⲩⲛⲁⲅⲉ ⲙⲙⲟⲛ ⲙⲡⲥⲁⲃⲃⲁⲧⲟⲛ · ⲙⲛⲧⲕⲩⲣⲓⲁⲕⲏ ·
ⲛⲉⲓϣⲟⲟⲡ ⲇⲉ ⲛⲙⲙⲁⲩ ⲉⲓⲣⲁϣⲉ ⲉⲙⲁⲧⲉ ·
ϩⲣⲁⲓ ⲇⲉ ϩⲙⲡⲙⲉϩⲥⲁϣϥ ⲛϩⲟⲟⲩ ϥⲛⲏⲩ ⲛϭⲓⲟⲩⲁⲅⲅⲉⲗⲟⲥ ⲛⲧⲉⲡϫⲟⲉⲓⲥ · ⲛϥⲥⲩⲛⲁⲅⲉ ⲙⲙⲟⲛ ⲛⲙⲙⲁⲕ ϩⲓⲟⲩⲥⲟⲡ ·
ⲡⲣⲱⲙⲉ ⲇⲉ ⲉⲧⲛⲁⲥⲩⲛⲁⲅⲉ ⲉⲃⲟⲗ ϩⲓⲧⲟⲟⲧϥ ⲙⲡⲁⲅⲅⲉⲗⲟⲥ ⲉⲧⲙⲙⲁⲩ ϥⲛⲁⲧⲃⲃⲟ ⲉⲃⲟⲗ ϩⲛⲛⲟⲃⲉ ⲛⲓⲙ · ⲁⲩⲱ ⲙⲛⲗⲁⲁⲩ ⲛⲁⲛϯⲅⲏⲙⲉⲛⲟⲥ ⲛⲁⲉϣϭⲙϭⲟⲙ ⲉⲣⲟϥ ·
ⲛϩⲟⲥⲟⲛ ⲇⲉ ⲛϣⲁϫⲉ ⲙⲛⲛⲉⲛⲉⲣⲏⲩ ⲁⲓϣⲱⲗⲙ ⲉⲩⲥϯⲛⲟⲩϥⲉ ⲛⲟϭ ⲙⲡⲓϣⲱⲗⲙ ⲛⲧⲉϥϩⲉ · ⲉⲛⲉϩ ·
ⲛⲧⲉⲩⲛⲟⲩ ⲛⲧⲁⲡⲉⲥϯⲛⲟⲩϥⲉ ⲧⲁϩⲟⲛ · ⲁⲛⲧⲱⲟⲩⲛ ⲁⲛⲁϩⲉⲣⲁⲧⲛ ⲁⲛⲥⲙⲟⲩ ⲉⲡⲛⲟⲩⲧⲉ ·
ⲙⲛⲛⲥⲱⲥ ⲁϥⲉⲓ ⲛϭⲓⲟⲩⲁⲅⲅⲉⲗⲟⲥ ·
ⲁϥⲥⲩⲛⲁⲅⲉ ⲙⲙⲟⲛ ⲙⲛⲛⲉⲛⲉⲣⲏⲩ · ϩⲙⲡⲥⲱⲙⲁ ⲙⲛⲡⲉⲥⲛⲟϥ ⲙⲡϫⲟⲉⲓⲥ ·
ⲁⲛⲟⲕ ⲇⲉ ⲁⲓⲣⲧϩⲉ ⲛⲛⲉⲧϩⲓⲛⲏⲃ ⲉⲧⲃⲉⲧϩⲟⲧⲉ ⲛⲧⲁⲓⲛⲁⲩ ⲉⲣⲟⲥ ·
ⲁϥⲥⲙⲟⲩ ⲇⲉ ⲉⲣⲟⲛ
ⲁϥⲃⲱⲕ ⲉϩⲣⲁⲓ ⲙⲡⲏⲩⲉ ⲉⲛϭⲱϣⲧ
ⲛⲧⲉⲣϥⲃⲱⲕ ⲇⲉ ⲁⲩⲛⲏⲫⲉ ⲙⲙⲟⲓ
ⲡⲉϫⲁⲩ ⲛⲁⲓ ϫⲉⲧⲁϫⲣⲟ ⲛⲅϭⲙϭⲟⲙ ⲛⲅϣⲱⲡⲉ
ⲛⲧⲉⲩⲛⲟⲩ ⲁⲓⲛⲏⲫⲉ ⲛⲧϩⲉ ⲛⲛⲉⲧϩⲁⲡⲏⲣⲡ
ⲁⲩⲱ ⲁⲛⲣⲧⲉⲩϣⲏ ⲧⲏⲣⲥ ⲛⲧⲕⲩⲣⲓⲁⲕⲏ
ⲛⲧⲉⲣⲉⲡⲟⲩⲟⲉⲓⲛ
ⲁⲛϩⲏⲇⲟⲛⲉ ⲛⲥⲱϥ ⲁⲩⲱ ⲁⲉⲩⲫⲣⲁⲛⲉ ⲛⲧϩⲉ
ⲙⲛⲛⲥⲱⲥ ⲁϥⲉⲓ ⲛϭⲓⲡⲁⲅⲅⲉⲗⲟⲥ
ⲁϥⲥⲩⲛⲁⲅⲉ ⲙⲙⲟⲛ
ⲁⲛⲟⲛ ⲇⲉ ⲧⲏⲣⲛ ϩⲓⲟⲩⲥⲟⲡ ·
ⲙⲛⲛⲥⲱⲥ ⲁϥⲕⲟⲧϥ ⲉⲣⲟⲓ ⲛϭⲓⲡⲁⲅⲅⲉⲗⲟⲥ
ⲡⲉϫⲁϥ ⲛⲁⲓ ϫⲉⲧⲱⲟⲩⲛ ⲛⲅⲧⲱⲟⲩⲛ ·
ⲁⲓⲡⲁⲣⲁⲕⲁⲗⲉⲓ ⲙⲙⲟϥ ⲉⲧⲣⲉϥⲕⲁⲁⲧ
ⲡⲉϫⲁϥ ⲛⲁⲓ ϫⲉⲛⲧⲁⲡϫⲟⲉⲓⲥ
ⲧⲉⲛⲟⲩ ϭⲉ ⲧⲱⲟⲩⲛ ⲛⲅⲃⲱⲕ ϫⲉⲧⲁⲓ ⲧⲉ ⲧϩⲉ ⲛⲧⲁϥⲧⲟϣⲥ ⲛⲁⲕ
ⲁϥⲥⲙⲟⲩ ⲇⲉ ⲉⲣⲟⲓ ·
ⲁϥⲃⲱⲕ ⲙⲡⲏⲩⲉ ϩⲛⲟⲩⲉⲟⲟⲩ ·
ⲁⲩⲉⲓⲛⲉ ⲇⲉ ⲛⲟⲩⲙⲏⲏϣⲉ ⲛϩⲩⲡⲱⲣⲁ
ⲁⲛⲟⲩⲱⲙ ⲙⲛⲛⲉⲛⲉⲣⲏⲩ
ⲁⲩⲱ ⲁⲓⲉⲓ ⲉⲃⲟⲗ ϩⲓⲧⲟⲟⲧⲟⲩ
ⲁⲓⲡⲁⲣⲁⲕⲁⲗⲉⲓ ⲇⲉ ⲙⲙⲟⲟⲩ · ϫⲉϫⲱ ⲉⲣⲟⲓ ⲛⲛⲉⲧⲛⲣⲁⲛ ·
ⲛⲧⲟⲟⲩ ⲇⲉ ⲁⲩϫⲱ ⲉⲣⲟⲓ ⲛⲛⲉⲩⲣⲁⲛ ⲡⲟⲩⲁ ⲡⲟⲩⲁ ·
ⲡϣⲱⲣⲡ ⲡⲉ ⲓⲱϩⲁⲛⲛⲏⲥ ·
ⲡⲙⲉϩⲥⲛⲁⲩ ⲡⲉ ⲁⲛⲇⲣⲉⲁⲥ ·
ⲡⲙⲉϩϣⲟⲙⲛⲧ ⲡⲉ ϩⲏⲣⲁⲕⲗⲁⲙⲱⲛ ·
ⲡⲙⲉϩϥⲧⲟⲟⲩ
ⲛⲧⲟⲟⲩ ⲇⲉ ⲁⲩϩⲱⲛ ⲉⲧⲟⲟⲧ · ⲉϫⲱ
ⲁⲛⲟⲕ
ⲁⲛϣⲗⲏⲗ ⲇⲉ ⲁⲛⲁⲥⲡⲁⲍⲉ ⲛⲛⲉⲛⲉⲣⲏⲩ ·
ⲁⲓⲙⲟⲟϣⲉ
ⲁⲗⲗⲁ ⲉⲧⲃⲉⲡⲉⲥⲙⲟⲩ ⲛⲧⲁⲛⲉⲧⲟⲩⲁⲁⲃ
ⲁⲓⲉⲓ ⲇⲉ ⲉⲃⲟⲗ
ⲁⲩⲱ ⲛⲧⲉⲣⲓϩⲉ · ⲉⲛⲉⲥⲛⲏⲩ ⲙⲙⲁⲓⲛⲟⲩⲧⲉ ⲁⲓⲙⲧⲟⲛ ⲙⲙⲟⲓ ϩⲁϩⲧⲏⲩ · ⲙⲙⲏⲧ ⲛϩⲟⲟⲩ ·
ⲁⲩⲱ ⲁⲓϫⲱ ⲉⲣⲟⲟⲩ ⲛⲧϩⲉ ⲛⲧⲁⲥϣⲱⲡⲉ ⲙⲙⲟⲓ ·
ⲛⲧⲟⲟⲩ ⲇⲉ ⲡⲉϫⲁⲩ ϫⲉⲁⲗⲏⲑⲱⲥ ⲁⲕⲙⲡϣⲁ ⲛⲟⲩⲛⲟϭ ⲛϩⲙⲟⲧ ·
ⲛⲉϩⲉⲛⲙⲁⲓⲛⲟⲩⲧⲉ ⲅⲁⲣ ⲛⲉ ⲛⲉⲥⲛⲏⲩ · ⲉⲧⲙⲙⲁⲩ · ⲁⲩⲱ ⲛⲉϩⲉⲛⲁⲅⲱⲛⲓⲥⲧⲏⲥ ⲛⲉ · ⲛⲣⲉϥϣⲙϣⲉ ⲙⲡⲛⲟⲩⲧⲉ ϩⲙⲡⲉⲩϩⲏⲧ ⲧⲏⲣϥ · ⲁⲩⲱ ⲡⲉⲩⲙⲁ ⲛϣⲱⲡⲉ ⲡⲉ ϣⲓⲏⲧ ·
ⲁⲩϭⲉⲡⲏ ⲇⲉ ⲁⲩⲥϩⲁⲓ ⲛⲛⲉⲓϣⲁϫⲉ ⲛⲧⲁⲩⲥⲟⲧⲙⲟⲩ ⲉⲃⲟⲗ ϩⲓⲧⲟⲟⲧϥ ⲛⲁⲡⲁ ⲡⲁⲡⲛⲟⲩⲧⲉ
ⲁⲩⲧⲁⲭⲩ ⲁⲩⲧⲁⲁⲩ ⲉⲩϫⲱⲱⲙⲉ ·
ⲁⲩϫⲟⲟⲩϥ ⲉϣⲓⲏⲧ ·
ⲁⲩⲕⲁⲁϥ ϩⲛⲧⲉⲕⲕⲗⲏⲥⲓⲁ ⲉⲩϩⲏⲩ · ⲛⲛⲉⲧⲛⲁⲥⲱⲧⲙ ⲉⲣⲟϥ
ⲁⲩⲱ ⲛⲉⲩϣⲁϫⲉ ⲛϩⲏⲧϥ · ⲉϥⲟ ⲙⲙⲉⲗⲉⲧⲏⲥⲓⲥ ⲛⲁⲩ ϩⲛⲧⲁⲡⲣⲟ ⲛⲟⲩⲟⲛ ⲛⲓⲙ ·
ⲉⲩϯⲉⲟⲟⲩ ⲙⲡⲛⲟⲩⲧⲉ ⲁⲩⲱ ⲉⲩⲥⲙⲟⲩ ⲉⲛⲉϥⲡⲉⲧⲟⲩⲁⲁⲃ · ϩⲓⲧⲛⲧⲉⲭⲁⲣⲓⲥ · ⲙⲛⲧⲙⲛⲧⲙⲁⲓⲣⲱⲙⲉ ⲙⲡⲉⲛϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ · ⲡⲁⲓ ⲉⲃⲟⲗ ϩⲓⲧⲟⲟⲧϥ ⲡⲉⲟⲟⲩ ⲛⲁϥ ⲙⲛⲡⲉϥⲉⲓⲱⲧ ⲛⲁⲅⲁⲑⲟⲥ ⲙⲛⲡⲉⲡⲛⲉⲩⲙⲁ ⲉⲧⲟⲩⲁⲁⲃ ϣⲁⲉⲛⲉϩ ⲛⲉⲛⲉϩ ·
ϩⲁⲙⲏⲛ · — ··· — ··· — ··· — ··· — ··· —
ⲉⲅⲱ ⲃⲓⲕⲧⲟⲣ ⲉⲗⲁⲭⲓⲥⲧⲟⲥ ⲇⲓⲁⲕⲟⲛⲟⲥ ⲩⲩ ⲙⲁⲕⲁⲣⲓⲟⲥ ⲙⲉⲣⲕⲟⲩⲣⲓⲟⲥ ⲇⲓⲁⲕⲟⲛⲟⲥ ⲧⲟⲩ ⲁⲅⲓⲟⲩ ⲙⲉⲣⲕⲩⲣⲓⲟⲩ ⲙⲉⲅⲁⲥⲧⲣⲁⲧⲏⲗⲁⲧⲁ ⲁⲡⲟ ⲧⲏⲥ ⲡⲟⲗⲉⲟⲥ ⲗⲁⲧⲱⲛ ⲉⲅⲣⲁⲯⲁⲥ ⲃⲓⲃⲗⲟⲥ
ⲙⲛⲏⲥⲑⲏϯ ⲙⲟⲩ ⲕⲩⲣⲓⲉ ⲟⲧⲁⲛ ⲉⲗⲑⲏⲥ ⲉⲛ ⲧⲏ ⲃⲁⲥⲓⲗⲓⲁ ⲥⲟⲩ — ··· — ··· — ··· — ··· — ··· —
ϩⲓⲧⲛⲇⲉⲥⲡⲟⲇⲏ ⲙⲛⲧⲙⲛⲧⲃⲁⲓⲣⲟⲟⲩϣ ⲛⲛⲉⲛⲉⲓⲟⲟⲧⲉ ⲙⲛⲙⲙⲉⲣⲁⲧⲉ ⲛⲥⲛⲏⲩ ⲁⲃⲃⲁ ⲁⲃⲣⲁϩⲁⲙ ⲡⲉⲡⲣⲁⲉⲓⲥⲧⲟⲥ ⲙⲡⲛⲟⲩⲧⲉ ⲙⲛⲡⲁⲣⲭⲏⲇⲓⲁⲕⲟⲛⲟⲥ ⲁⲃⲃⲁⲭⲁⲏⲗ ⲙⲛⲡⲇⲉⲩⲇⲉⲗⲁⲣⲏⲥ ⲍⲁⲭⲁⲣⲓⲁⲥ ⲡⲇⲓⲁⲕⲟⲛⲟⲥ ⲁⲩⲱ ⲡⲙⲟⲛⲁⲭⲟⲥ ⲙⲡⲙⲟⲛⲁⲥⲧⲏⲣⲓⲟⲛ ⲙⲡϩⲁⲅⲓⲟⲥ ⲙⲉⲣⲕⲟⲩⲣⲓⲟⲥ ⲡⲉⲥⲧⲣⲁⲧⲏⲗⲁⲧⲏⲥ ⲡⲁⲓ ⲉⲧϣⲟⲟⲡ ϩⲙⲡⲧⲟⲟⲩ ⲛⲧⲃⲱ ·
ⲁⲩⲥⲙⲛ ⲡⲉⲓϫⲱⲱⲙⲉ ϩⲛⲛⲉⲩϩⲓⲥⲉ ⲙⲙⲓⲛⲙⲙⲟⲟⲩ
ⲁⲩⲕⲁⲁϥ ϩⲙⲡⲉⲩⲙⲟⲛⲁⲥⲧⲏⲣⲓⲟⲛ · ϫⲉⲕⲁⲥ ⲉⲩⲛⲁⲱϣ ⲛϩⲏⲧϥ ⲉⲩϩⲏⲩ ⲙⲛⲟⲩⲡⲗⲩⲣⲟⲫⲟⲣⲓⲁ ⲛⲛⲉⲧⲛⲁⲱϣ ⲛϩⲏⲧϥ ⲙⲛⲡⲉⲧⲛⲁⲥⲱⲧⲙ ⲉⲣⲟϥ ϩⲛⲟⲩϯϩⲧⲏϥ ϫⲉⲕⲁⲥ ⲉⲣⲉⲡⲉⲛⲥⲏⲣ ⲛⲁⲅⲁⲑⲟⲥ ⲙⲛⲡⲡⲉⲧⲟⲩⲁⲁⲃ ⲁⲡⲁ ⲟⲛⲛⲟⲫⲣⲓⲟⲥ ⲡⲁⲛⲁⲭⲱⲣⲏⲧⲏⲥ ⲛⲁⲥⲙⲟⲩ ⲉⲣⲟⲟⲩ ⲙⲛⲡⲥⲱⲟⲩϩ ⲉϩⲟⲩⲛ ⲙⲡⲉⲩⲙⲟⲛⲁⲥⲧⲏⲣⲓⲟⲛ ⲧⲏⲣϥ ϩⲙⲡⲉⲥⲙⲟⲩ ⲛⲧⲡⲉ ⲁⲩⲱ ⲡⲉⲥⲙⲟⲩ ⲙⲡⲕⲁϩ ⲉⲡϫⲏⲕ ⲉⲃⲟⲗ ⲙⲡⲧⲏⲣϥ
ⲛϥⲕⲱ ⲟⲩⲥⲙⲟⲩ ⲙⲛⲟⲩⲥⲉⲓ ⲙⲛⲟⲩϩⲓⲛⲟⲩϥⲉ ⲙⲛⲟⲩⲥⲱⲧⲏⲣⲓⲁ ⲉⲩⲙⲏⲛ ⲉⲃⲟⲗ ϩⲙⲡⲉⲩⲙⲟⲛⲁⲥⲧⲏⲣⲓⲟⲛ ·
ⲛϥⲧⲟⲩϫⲟⲟⲩ ⲛϭⲟⲣϭⲥ ⲙⲡⲇⲓⲁⲃⲟⲗⲟⲥ ⲙⲛⲛⲣⲱⲙⲉ ⲙⲡⲟⲛⲏⲣⲟⲥ ·
ⲉⲩϣⲁⲛⲉⲓ ⲇⲉ ⲟⲛ ⲉⲃⲟⲗ ϩⲛⲥⲱⲙⲁ ⲡⲣⲟⲥ ⲡⲉⲧⲕⲏ ⲉϩⲣⲁⲓ ⲛⲣⲱⲙⲉ ⲛⲓⲙ · ⲉⲩⲉⲥⲱⲧⲙ ⲇⲉ ⲕⲁⲗⲱⲥ ⲛϩⲙϩⲁⲗ ⲉⲧⲛⲁⲛⲟⲩⲥ ⲁⲩⲱ ⲙⲡⲓⲥⲧⲟⲥ ⲉⲡⲉⲓⲇⲏ ⲛⲉⲧⲛⲛϩⲟⲧ ⲉϩⲉⲛⲕⲟⲩⲓ ϯⲛⲁⲕⲁⲑⲓⲥⲧⲁ ⲙⲙⲱⲧⲛ ⲉϫⲛϩⲁϩ ⲃⲱⲕ ⲉϩⲟⲩⲛ ⲉⲡⲣⲁϣⲉ ⲙⲡⲉⲕϫⲟⲉⲓⲥ
ⲁⲩⲱ ⲛⲥⲉⲣⲙⲡϣⲁ ⲛϫⲓⲕⲗⲏⲣⲟⲛⲟⲙⲓⲁ ⲙⲛⲛⲉⲧⲟⲩⲁⲁⲃ ⲧⲏⲣⲟⲩ ϩⲁⲙⲏⲛ ⲉⲥⲉϣⲟⲡⲉ ·
ⲧⲉϥⲧⲣⲟⲫⲏ ⲡⲉ ⲟⲩ ⲟⲉⲓⲕ ⲙⲛⲟⲩϩⲙⲟⲩ ⲙⲙⲁⲁⲧⲉ ·
ⲡⲇⲓⲁⲃⲟⲗⲟⲥ ⲇⲉ ⲁϥϩⲓⲥⲉ ⲛⲙⲙⲁϥ · ⲉϥⲟⲩⲱϣ ⲉⲧⲣⲉϥϩⲉ ⲉⲃⲟⲗ ϩⲛⲟⲩⲡⲟⲣⲛⲉⲓⲁ ·
ⲡⲉⲓⲅⲉⲛⲛⲁⲓⲟⲥ ⲇⲉ ⲁⲡⲁ ⲃⲓⲕⲧⲱⲣ ⲛⲉϥϫⲣⲁⲉⲓⲧ ⲡⲉ ϩⲙⲡⲉϣⲗⲏⲗ ⲙⲛⲧⲛⲏⲥⲧⲉⲓⲁ ⲙⲛⲧⲡⲟⲗⲓⲧⲉⲓⲁ ·
ⲁⲩⲱ ϣⲁⲣⲉⲛⲉϥϣⲃⲏⲣ ⲕⲟⲙⲉⲥ ϭⲱ ⲉⲩⲛⲟϭⲛⲉϭ ⲙⲙⲟϥ · ϫⲉⲉⲧⲃⲉⲟⲩ ⲛⲅⲟⲩⲱⲙ ⲁⲛ ·
ⲟⲩⲇⲉ ⲛⲅⲥⲱ ⲁⲛ ·
ⲟⲩⲇⲉ ⲛⲅⲫⲟⲣⲉⲓ ⲁⲛ ⲕⲁⲗⲟⲥ ⲛⲟⲩϩⲃⲥⲱ
ⲕⲛⲁⲙⲟⲩ ⲛⲧⲉϩⲉⲛⲕⲟⲟⲩⲉ ⲟⲩⲱⲙ
ⲛⲧⲟϥ ⲇⲉ ⲛⲉϣⲁϥⲟⲩⲱϣⲃ ⲉϥϫⲱ ⲙⲙⲟⲥ
ⲡⲛⲟⲩⲃ ⲙⲛⲡϩⲁⲧ
ⲡⲥⲁ ⲛⲛⲥⲱⲙⲁ ⲛⲁⲣϭⲁⲓⲉ ϩⲛⲛⲧⲁⲫⲟⲥ ·
ⲁⲡⲁ ⲃⲓⲕⲧⲱⲣ ⲇⲉ ⲛⲉϣⲁϥⲃⲱⲕ ⲉϩⲟⲩⲛ ⲉⲡⲉϥⲧⲁⲙⲉⲓⲟⲛ ⲛϥϣⲗⲏⲗ ⲉϩⲣⲁⲓ ⲉⲡⲛⲟⲩⲧⲉ ⲛⲧⲉⲓϩⲉ · ϫⲉⲡϫⲟⲉⲓⲥ ⲥⲱⲧⲙ ⲉⲣⲟⲓ
ⲡϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ · ⲛⲧⲟⲕ ⲉⲧⲥⲟⲟⲩⲛ ⲛⲧⲁⲡⲣⲟϩⲁⲓⲣⲉⲥⲓⲥ · ϫⲉϯⲙⲉ ⲙⲙⲟⲕ ϫⲓⲛⲙⲙⲟⲛ ·
ⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ · ⲙⲡⲣⲧⲣⲉⲟⲩⲙⲉ ⲛⲥϩⲓⲙⲉ ⲁⲗⲉ ⲉϩⲣⲁⲓ ⲉϫⲙⲡⲁϩⲏⲧ · ⲙⲏⲡⲟⲧⲉ ⲛⲧⲉⲡⲥⲁⲧⲁⲛⲁⲥ ϭⲙⲙⲁ ⲛⲟⲩⲱϩ ϩⲣⲁⲓ ⲛϩⲏⲧ · ⲛⲧⲉⲛⲁϫⲁϫⲉ ⲣⲁϣⲉ ⲙⲙⲟⲓ · ⲁⲩⲱ ⲛⲧⲟⲕ ϩⲱⲱⲕ ⲛⲅϭⲱⲛⲧ ⲉⲣⲟⲓ · ⲛⲅϫⲟⲟⲥ ⲛⲁⲓ ⲙⲡⲉϩⲟⲟⲩ ⲙⲡϩⲁⲡ ⲙⲙⲉ · ⲉⲓⲛⲏⲩ ⲉⲛⲉⲕϭⲓϫ · ϫⲉⲥⲁϩⲱⲕ ⲉⲃⲟⲗ ⲙⲙⲟⲓ ·
ⲁⲗⲗⲁ ⲙⲁⲣⲉⲧⲉⲕⲙⲛⲧⲛⲁⲏⲧ ϩⲣⲟϣ ⲉϩⲣⲁⲓ ⲉϫⲱⲓ ⲛⲅⲧⲙⲟⲩⲉ ⲛⲥⲁⲃⲟⲗ ⲙⲙⲟⲓ ·
ⲡⲉⲟⲟⲩ ⲛⲁⲕ ⲡⲉⲓⲱⲧ ⲉⲧϩⲙⲡϣⲏⲣⲉ
ⲧⲟⲧⲉ ϩⲣⲱⲙⲁⲛⲟⲥ ⲡⲉⲥⲧⲣⲁⲧⲏⲗⲁⲧⲏⲥ ⲡⲉϫⲁϥ ⲛⲁⲡⲁ ⲃⲓⲕⲧⲱⲣ ⲡⲉϥϣⲏⲣⲉ · ϫⲉⲡⲁϣⲏⲣⲉ ⲃⲓⲕⲧⲱⲣ ⲡⲉⲕⲟⲣⲇⲓⲛⲟⲛ ⲡⲉ ⲉⲧⲣⲉⲕⲟⲩⲱϣⲧ ⲛⲛⲟⲩⲧⲉ ⲙⲡⲣⲣⲟ · ⲛⲁⲓ ⲉⲧⲉⲣⲉⲧⲡⲟⲗⲓⲥ ⲧⲏⲣⲥ ⲣϣⲁ ⲉⲧⲃⲏⲧⲟⲩ · ⲙⲁⲗⲓⲥⲧⲁ ⲡⲁⲡⲟⲗⲗⲟⲛ ⲡⲛⲟϭ ⲛⲛⲟⲩⲧⲉ ·
ⲁⲡⲁ ⲃⲓⲕⲧⲱⲣ ⲇⲉ ⲁϥⲉⲓⲱⲣⲙ ⲉϩⲟⲩⲛ ϩⲙⲡϩⲟ ⲙⲡⲉϥⲉⲓⲱⲧ ⲉϥϫⲱ ⲙⲙⲟⲥ · ϫⲉⲡⲁⲉⲓⲱⲧ ⲟⲩⲧⲉ ⲧⲉⲓⲙⲛⲧⲁⲧϩⲏⲧ ⲛⲧⲁⲥⲧⲁϩⲟⲕ ⲙⲡϩⲟⲟⲩ · ⲉⲧⲣⲉⲕⲕⲱ ⲛⲥⲱⲕ ⲙⲡⲛⲟⲩⲧⲉ ⲛⲧⲡⲉ · ⲉⲧⲃⲉⲟⲩⲉⲟⲟⲩ ⲉϥϣⲟⲩⲉⲓⲧ ·
ⲁⲣⲓⲡⲙⲉⲉⲩⲉ ϭⲉ ϫⲉⲁⲡⲉⲛϫⲟⲉⲓⲥ ϫⲟⲟⲥ ϩⲙⲡⲉⲩⲁⲅⲅⲉⲗⲓⲟⲛ · ϫⲉⲡⲉⲧⲛⲁⲁⲣⲛⲁ ⲙⲙⲟⲓ ⲙⲡⲙⲧⲟ ⲉⲃⲟⲗ ⲛⲛⲣⲱⲙⲉ · ϯⲛⲁⲁⲣⲛⲁ ϩⲱ ⲙⲙⲟϥ ⲙⲡⲙⲧⲟ ⲉⲃⲟⲗ ⲙⲡⲁⲉⲓⲱⲧ ⲉⲧϩⲛⲙⲡⲏⲩⲉ ⲙⲛⲛⲉϥⲁⲅⲅⲉⲗⲟⲥ ⲉⲧⲟⲩⲁⲁⲃ ·
ⲙⲡⲣⲁⲣⲛⲁ ϭⲉ ⲙⲙⲟϥ ⲱ ⲡⲁⲉⲓⲱⲧ ⁛ ϫⲉⲛⲛⲉϥⲁⲣⲛⲁ ⲙⲙⲟⲕ ϩⲱⲱϥ ·
ⲉⲃⲟⲗ ϫⲉⲁⲡϫⲟⲉⲓⲥ ϩⲱⲛ ⲉⲧⲟⲟⲧϥ ⲙⲙⲱⲩⲥⲏⲥ ⲉϥϫⲱ ⲙⲙⲟⲥ · ϫⲉⲁϫⲓⲥ ⲛⲛϣⲏⲣⲉ ⲙⲡⲓⲥⲣⲁⲏⲗ · ϫⲉⲙⲡⲣϣⲱⲡⲉ ⲉⲧⲉⲧⲛⲉⲓⲛⲉ ⲛⲛϩⲉⲑⲛⲟⲥ · ⲛⲁⲓ ⲉⲧϣⲙϣⲉ ⲙⲡⲥⲱⲛⲧ ⲡⲁⲣⲁⲡⲉⲛⲧⲁϥⲥⲱⲛⲧ
ⲁⲩⲱ ⲙⲡⲣϥⲓⲉⲓⲁⲧⲧⲏⲩⲧⲛ ⲉϩⲣⲁⲓ ⲉⲧⲡⲉ · ⲛⲧⲉⲧⲛⲛⲁⲩ ⲉⲡⲣⲏ ⲙⲛⲡⲟⲟϩ ⲙⲛⲛⲛⲥⲓⲟⲩ · ⲙⲛⲛϩⲁⲗⲁⲁⲧⲉ ⲛⲧⲡⲉ · ⲁⲩⲱ ⲛⲧⲃⲛⲟⲟⲩⲉ ⲙⲡⲕⲁϩ · ⲛⲧⲉⲧⲛϣⲙϣⲉ ⲛⲁⲩ · ϫⲉϩⲙⲡⲉϩⲟⲟⲩ ⲉⲧⲙⲙⲁⲩ ϯⲛⲁⲡⲁⲧⲁⲥⲥⲉ ⲙⲙⲱⲧⲛ ⲡⲉϫⲉⲡϫⲟⲉⲓⲥ ·
ⲧⲉⲛⲟⲩ ϭⲉ ⲡⲁⲉⲓⲱⲧ ⲙⲡⲣⲉⲓⲛⲉ ⲙⲙⲟⲟⲩ · ⲛⲧⲉⲡϫⲟⲉⲓⲥ ⲡⲁⲧⲁⲥⲥⲉ ⲙⲙⲟⲕ ·
ϩⲛⲟⲩⲙⲉ ⲛⲧⲉⲡⲛⲟⲩⲧⲉ ⲱ ⲡⲁⲉⲓⲱⲧ ϯϣⲛϩⲧⲏⲓ ϣⲁⲣⲟⲕ · ϫⲉⲛⲁⲛⲟⲩⲥ ⲛⲁⲕ ⲉⲛⲉⲙⲡⲟⲩϫⲡⲟⲕ · ⲛϩⲟⲩⲟ ⲉⲣⲟⲥ ⲉⲁⲩϫⲡⲟⲕ ⲛⲅⲱⲛϩ ⲛⲅⲣⲁⲧⲛⲟⲩⲧⲉ ·
ⲛⲁⲓ ⲇⲉ ⲉϥϫⲱ ⲙⲙⲟⲟⲩ ⲛϭⲓⲁⲡⲁ ⲃⲓⲕⲧⲱⲣ · ⲉⲣⲉⲡⲉⲥⲧⲣⲁⲧⲉⲩⲙⲁ ⲉⲓⲟⲣⲙ ⲛⲥⲱϥ ⲙⲛⲡⲉϥⲉⲓⲱⲧ ·
ⲧⲟⲧⲉ ⲟⲛ ⲡⲉϫⲁϥ ⲛϭⲓϩⲣⲱⲙⲁⲛⲟⲥ :— ϫⲉⲱ ⲡⲁϣⲏⲣⲉ ⲃⲓⲕⲧⲱⲣ · ⲥⲱⲧⲙ ⲛⲥⲱⲓ ⲛⲅⲣⲑⲩⲥⲓⲁ ⲛⲧⲛⲗⲟ ⲉⲛⲥⲕⲩⲗⲗⲉⲓ ⲙⲡⲉⲓⲙⲁ ·
ⲧⲉⲛⲟⲩ ⲙⲡⲉⲓⲗⲩⲡⲉⲓ ⲙⲙⲟⲕ ⲉⲛⲉϩ ϫⲓⲛⲧⲉⲕⲙⲛⲧⲕⲟⲩⲓ ·
ⲁⲣⲓⲡⲙⲉⲉⲩⲉ ⲱ ⲡⲁϣⲏⲣⲉ ⲃⲓⲕⲧⲱⲣ ϫⲉⲁⲓϣⲓⲛⲉ ⲛⲁⲕ ⲛⲥⲁⲧⲉⲕϣⲉⲗⲉⲉⲧ ·
ϯⲛⲁϫⲓⲧⲥ
ⲡⲉϫⲉⲁⲡⲁ
ⲁⲗⲏⲑⲱⲥ ⲡⲁⲉⲓⲱⲧ ⲛⲉⲃⲓⲏⲛ ·
ⲛⲉϩⲃⲏⲩⲉ ⲉⲧⲕⲉⲓⲣⲉ ⲙⲙⲟⲟⲩ ⲡⲛⲟⲩⲧⲉ ⲙⲟⲥⲧⲉ ⲙⲙⲟⲟⲩ ·
ⲡⲟⲩⲟⲓ ⲅⲁⲣ ⲙⲛⲡⲉϣⲧⲟⲣⲧⲣ ⲛⲏⲩ ⲉϩⲣⲁⲓ ⲉϫⲱⲕ · ⲉⲃⲟⲗ ϫⲉⲁϥϫⲟⲟⲥ ⲛϭⲓⲇⲁⲩⲉⲓⲇ · ϫⲉⲡⲉⲧϩⲙⲡⲡⲟⲗⲉⲙⲟⲥ ⲙⲛⲡⲉⲧϥⲓ ϩⲁⲛⲉⲥⲕⲉⲩⲏ ⲡⲉⲓϣⲱϣ ⲛⲟⲩⲱⲧ ⲡⲉⲧⲙⲙⲟⲟⲩ ⲙⲡⲉⲥⲛⲁⲩ ·
ⲗⲟⲓⲡⲟⲛ ⲡⲁⲉⲓⲱⲧ · ⲡⲉⲧⲉⲓⲣⲉ ⲙⲡⲛⲟⲃⲉ · ⲙⲛⲡⲉⲧⲥⲩⲛⲉⲩⲇⲟⲕⲉⲓ ⲙⲛⲡⲉⲧⲉⲓⲣⲉ ⲙⲙⲟϥ · ⲡⲉⲓϣⲱϣ ⲛⲟⲩⲱⲧ ⲡⲉⲧϣⲟⲟⲡ ⲙⲙⲟⲟⲩ ⲙⲡⲉⲥⲛⲁⲩ
ⲙⲡⲱⲣ ϭⲉ ⲱ ⲡⲁⲉⲓⲱⲧ ·
ⲥⲁϩⲱⲕ ⲉⲃⲟⲗ ⲙⲡⲉⲓⲛⲟⲃⲉ ⲉⲧϫⲓ ⲉϩⲟⲩⲛ ⲉⲡⲙⲟⲩ ·
ϭⲱϣⲧ ⲉⲡⲉⲩⲁⲅⲅⲉⲗⲓⲟⲛ ⲙⲡϫⲟⲉⲓⲥ · ⲛⲧⲉⲣⲉⲛⲓⲟⲩⲇⲁⲓ ⲱϣ ⲉⲃⲟⲗ ϫⲉⲥⲧⲁⲩⲣⲟⲩ ⲛⲓⲏⲥⲟⲩⲥ · ⲡⲓⲗⲁⲧⲟⲥ ⲇⲉ ⲡϩⲏⲅⲉⲙⲱⲛ · ⲁϥϫⲓ ⲛⲟⲩⲙⲟⲟⲩ ⲁϥⲉⲓⲱ ⲛⲛⲉϥϭⲓϫ ·
ⲁϥⲁⲁϥ ⲛⲁⲧⲗⲟⲓϭⲉ ϩⲛⲧⲙⲏⲏⲧⲉ ⲛⲛⲁⲣⲭⲓⲉⲣⲉⲩⲥ ⲙⲛⲛⲓⲟⲩⲇⲁⲓ ·
ⲁϥⲧⲟⲩϫⲟ ⲛⲧⲉⲯⲩⲭⲏ ⲉⲃⲟⲗ ⲙⲡⲙⲟⲩ :—
ⲡⲉϥⲉⲓⲱⲧ ⲇⲉ ⲁϥⲛⲟⲩϭⲥ
ⲁϥⲱⲣⲕ ⲉϥϫⲱ ⲙⲙⲟⲥ · ϫⲉϣⲉⲡⲁⲡⲟⲗⲗⲱⲛ
ϩⲱⲥⲧⲉ ⲛⲅⲥⲟⲟⲩⲛ ⲁⲛ ϫⲉⲁⲓⲟⲩⲱ ⲉⲓⲉⲓⲙⲉ
ⲙⲡⲣⲙⲉⲉⲩⲉ ϭⲉ ⲱ ⲃⲓⲕⲧⲱⲣ ϫⲉϥⲛⲁϣⲃⲟⲏⲑⲉⲓ
ⲟⲩⲙⲏⲏϣⲉ ⲅⲁⲣ ⲛⲧⲉⲕϩⲉ ⲁⲩⲙⲟⲩ
ⲁⲩϯⲟⲥⲉ ⲛⲧⲉⲩⲡⲁⲛϩⲟⲡⲗⲓⲁ ⲙⲛⲛⲉⲩⲭⲣⲏⲙⲁ
ⲁⲣⲏⲩ ⲉⲕⲗⲩⲡⲉⲓ · ϫⲉⲙⲡⲉⲓϫⲓ ⲛⲁⲕ
ⲁϥⲟⲩⲱϣⲃ ⲛϭⲓⲁⲡⲁ ⲃⲓⲕⲧⲱⲣ ⲉϥϫⲱ ⲙⲙⲟⲥ ϫⲉⲡⲁⲉⲓⲱⲧ ⲁⲡⲕⲁⲣⲡⲟⲥ ⲙⲡⲇⲓⲁⲃⲟⲗⲟⲥ ⲟⲩⲱ ⲁϥⲧⲱϭⲉ ⲛϩⲏⲧⲕ ·
ϩⲣⲱⲙⲁⲛⲟⲥ ⲇⲉ ⲡⲉϫⲁϥ ⲛⲁⲡⲁ ⲃⲓⲕⲧⲱⲣ ϫⲉⲛⲅⲥⲟⲟⲩⲛ ⲁⲛ ⲱ ⲡⲧⲁⲗⲁⲓⲡⲱⲣⲟⲥ · ϫⲉⲉⲣϣⲁⲛⲟⲩⲣⲱⲙⲉ ⲣⲁⲧⲥⲱⲧⲙ ⲛⲥⲁⲡⲉϥⲉⲓⲱⲧ ϣⲁⲩⲙⲟⲟⲩⲧϥ ·
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ⲙⲡⲉϥⲉⲓⲱⲧ · ϫⲉⲛⲥⲁϥ ⲉⲕϣⲙϣⲉ ⲙⲡⲛⲟⲩⲧⲉ ⲁⲛⲅⲡⲉⲕϣⲏⲣⲉ · ⲙⲡϩⲟⲟⲩ ϫⲉⲁⲛⲅⲡⲉⲕϣⲏⲣⲉ ⲁⲛ · ϫⲉⲁⲕⲣⲁⲧⲥⲱⲧⲙ ⲛⲥⲁⲡⲛⲟⲩⲧⲉ ·
ⲁⲕϣⲙϣⲉ ⲛⲛⲉⲓⲇⲱⲗⲟⲛ ·
ⲁϥⲟⲩⲱ ⲉϥϫⲱ ⲙⲙⲟⲥ ⲛϭⲓⲡⲥⲁϩ ⲡⲁⲩⲗⲟⲥ · ϫⲉⲟⲩⲣⲱⲙⲉ ⲛϩⲁⲓⲣⲉϯⲕⲟⲥ · ⲙⲛⲛⲥⲁⲧⲣⲉⲕϯⲥⲃⲱ ⲛⲁϥ ⲛⲟⲩⲥⲟⲡ ⲏ ⲥⲛⲁⲩ · ⲛϥⲧⲙⲥⲱⲧⲙ ⲛⲥⲱⲕ ⲡⲁⲣⲁⲓⲧⲉⲓ ⲙⲙⲟϥ · ⲉⲕⲥⲟⲟⲩⲛ ϫⲉⲙⲛⲧϥ ⲙⲉⲣⲓⲥ ⲙⲛⲡⲛⲟⲩⲧⲉ ·
ⲉⲧⲃⲉⲡⲁⲓ ⲛⲧⲕⲡⲁⲉⲓⲱⲧ ⲁⲛ ·
ⲡⲉϫⲁϥ ⲛⲁϥ ϫⲉⲥⲱⲧⲙ ⲛⲥⲱⲓ ⲡⲁϣⲏⲣⲉ ⲃⲓⲕⲧⲱⲣ :—
ⲙⲡⲣϯⲟⲥⲉ ⲛⲧⲉⲕⲙⲛⲧϣⲏⲣⲉ ϣⲏⲙ · ⲛⲅϫⲓϣⲓⲡⲉ ⲛⲧⲙⲏⲧⲉ ⲙⲡⲡⲁⲗⲗⲁϯⲟⲛ ⲙⲡⲣⲣⲟ · ⲙⲛⲡⲉϥⲥⲧⲣⲁⲧⲉⲩⲙⲁ ⲧⲏⲣϥ ·
ⲁⲛⲟⲕ ϩⲱ ⲛⲧⲁⲁⲥⲭⲏⲙⲟⲛⲉⲓ ⲉⲧⲃⲏⲏⲧⲕ · ⲁⲩⲱ ⲛⲧⲁϫⲓϣⲓⲡⲉ ⲛⲧⲙⲏⲧⲉ ⲙⲡⲣⲣⲟ ⲙⲛⲛⲉϥϩⲙϩⲁⲗ · ⲉⲃⲟⲗ ϫⲉⲁⲕⲕⲁⲧⲁⲗⲩ ⲙⲡⲛⲟⲙⲟⲥ ⲛⲛⲣⲣⲱⲟⲩ · ⲁⲩⲱ ⲁⲕⲣⲁⲡⲁⲓⲇⲉⲩⲧⲟⲥ ⲛⲧⲙⲏⲧⲉ ⲛⲛⲉⲕϣⲃⲏⲣ · ⲛⲥⲉϥⲓ ⲛϯ ⲥⲉ ⲛⲁⲛⲛⲱⲛⲛⲁ ⲛⲧⲟⲟⲧⲕ · ⲁⲩⲱ ⲛⲧⲉⲡⲣⲣⲟ ⲗⲩⲡⲉⲓ ⲉⲧⲃⲏⲏⲧⲕ ·
ⲁⲗⲗⲁ ⲉⲕϣⲁⲛⲥⲱⲧⲙ ⲛⲥⲱⲓ · ϯⲛⲁⲡⲁⲣⲁⲕⲁⲗⲉⲓ ⲙⲡⲣⲣⲟ ⲉⲧⲃⲏⲏⲧⲕ · ⲛϥⲁⲁⲕ ⲛⲥⲧⲣⲁⲧⲏⲗⲁⲧⲏⲥ · ⲛⲅϣⲱⲡⲉ ⲉⲕⲧⲁⲓⲏⲩ ϩⲙⲡⲡⲁⲗⲗⲁϯⲟⲛ ⲙⲡⲣⲣⲟ ·
ⲙⲡⲣⲣⲁⲧⲥⲱⲧⲙ ⲛⲥⲱⲓ ⲱ ⲡⲁϣⲏⲣⲉ :
ⲏ ⲛⲅⲥⲟⲟⲩⲛ ⲁⲛ · ϫⲉⲁⲛⲟⲕ ⲙⲛⲧⲉⲕⲙⲁⲁⲩ ⲙⲛⲧⲁⲛ ϣⲏⲣⲉ ⲛⲥⲁⲃⲗⲗⲁⲕ ·
ϣⲉⲡⲟⲩϫⲁⲓ ⲙⲡⲁⲡⲟⲗⲗⲱⲛ ⲉⲣϣⲁⲛⲧⲉⲕⲙⲁⲁⲩ · ⲥⲱⲧⲙ ϫⲉⲁⲡⲉⲕⲥⲱⲙⲁ ⲧⲁⲣⲁⲥⲥⲉ ⲉⲣⲟⲕ ⲛⲟⲩⲕⲟⲩⲓ ⲛⲟⲩϩⲟⲟⲩ · ⲙⲉⲥⲟⲩⲱⲙ ⲟⲩⲇⲉ ⲙⲉⲥⲥⲱ · ⲉⲥⲗⲩⲡⲉⲓ ⲉⲧⲃⲏⲏⲧⲕ ·
ϣⲉⲡⲉⲕⲟⲩϫⲁⲓ ⲱ ⲡⲁϣⲏⲣⲉ ⲃⲓⲕⲧⲱⲣ · ⲙⲡⲉϩⲟⲟⲩ ⲛⲧⲁⲩϫⲡⲟⲕ ⲛⲁⲓ · ⲁⲓⲡⲣⲟⲥⲭⲁⲣⲓⲍⲉ ⲛϫⲟⲩⲱⲧ ⲛⲕⲉⲇⲉⲛⲁⲣⲓⲟⲛ ⲛⲛⲟⲩⲃ ⲉⲡⲣⲡⲉ ⲙⲡⲁⲡⲟⲗⲗⲱⲛ · ⲉⲓⲙⲏⲣ ⲉⲓⲥⲱϩⲣ ⲉⲓⲛⲟⲩϫⲕ ·
ⲡⲉⲕϣⲟⲙⲛⲧ ⲅⲁⲣ ⲛⲧⲁⲩϫⲡⲟⲕ ⲛⲁⲓ · ⲁⲓϣⲡⲧⲟⲟⲧⲥ ⲛⲧϣⲉⲉⲣⲉ ⲛⲃⲁⲥⲓⲗⲉⲓⲧⲏⲥ ⲛⲁⲕ ⲛⲥϩⲓⲙⲉ ·
ⲧⲉⲛⲟⲩ ϭⲉ ϣⲉⲡⲉⲕⲟⲩϫⲁⲓ ⲱ ⲡⲁϣⲏⲣⲉ ⲃⲓⲕⲧⲱⲣ ⲉⲕϣⲁⲛⲟⲩⲱϣⲧ ⲛⲛⲛⲟⲩⲧⲉ ⲉⲧⲧⲁⲓⲏⲩ ⲙⲡⲣⲣⲟ · ϯⲛⲁⲭⲁⲣⲓⲍⲉ ⲛⲁⲕ ⲛⲕⲉⲙⲁⲁⲃ ⲛⲕⲉⲛⲧⲏⲛⲁⲣⲓⲟⲛ ⲛⲛⲟⲩⲃ · ⲭⲱⲣⲓⲥⲛⲉⲛⲧⲁⲓⲧⲟϣⲟⲩ ⲉⲧⲁⲁⲩ ⲛⲁⲕ ·
ⲃⲁⲥⲓⲗⲉⲓⲧⲏⲥ ⲇⲉ ⲙⲛⲉⲩϩⲁⲓⲟⲥ ⲁⲩϯ ⲡⲉⲩⲟⲩⲟⲓ ⲉⲁⲡⲁ ⲃⲓⲕⲧⲱⲣ ⲡⲉϫⲁⲩ ⲛⲁϥ · ϫⲉⲁⲗⲏⲑⲱⲥ ⲧⲛⲡⲁⲣⲁⲧⲏⲣⲉⲓ ⲉⲣⲟⲕ ⲙⲙⲏⲏⲛⲉ ϩⲱⲥ ⲣⲱⲙⲉ ⲉⲗⲉⲩⲑⲉⲣⲟⲥ ·
ⲧⲉⲛⲟⲩ ϭⲉ ⲁⲕⲣⲧϩⲉ ⲛⲛⲓϩⲙϩⲁⲗ ⲛⲛⲁϩⲣⲁⲛ ·
ⲉⲧⲃⲉⲟⲩ
ⲙⲡⲉⲕⲥⲱⲧⲙ
ⲟⲩⲇⲉ ⲙⲡⲉⲕϣⲓⲡⲉ
ⲁϥⲛⲟⲩϭⲥ ⲇⲉ ⲛϭⲓⲁⲡⲁ ⲃⲓⲕⲧⲱⲣ
ⲁϥⲱϣ ⲉⲃⲟⲗ ⲉϥϫⲱ
ⲛϯϥⲑⲱⲛⲉⲓ ⲁⲛ ·
ⲕⲑⲉⲱⲣⲉⲓ ϭⲉ ⲡⲛⲟⲩⲧⲉ ⲛⲛⲉⲧⲟⲩⲉⲓⲣⲉ ⲙⲙⲟⲟⲩ ⲛⲁⲓ · ϩⲱⲥⲧⲉ ⲛⲥⲉϫⲟⲟⲥ ⲛⲁⲓ ϫⲉϫⲓⲙⲁⲁⲃ ⲛⲕⲉⲛⲧⲏⲛⲁⲣⲓⲟⲛ ⲛⲛⲟⲩⲃ ⲛⲅⲁⲣⲛⲁ ⲛⲓⲏⲥⲟⲩⲥ ϩⲛⲧⲙⲏⲏⲧⲉ ⲙⲡⲉⲓⲙⲏⲏϣⲉ ·
ⲙⲏ ⲉⲧⲉⲧⲛⲙⲉⲉⲩⲉ ϫⲉⲁⲛⲅⲓⲟⲩⲇⲁⲥ ϩⲱ ⲡⲉⲛⲧⲁϥϯ ⲉⲃⲟⲗ ⲙⲡⲉϥϫⲟⲉⲓⲥ ϩⲁⲙⲁⲁⲃ ⲛϩⲁⲧ · ⲉⲧⲃⲉⲡⲁⲓ ⲁϥⲕⲗⲏⲣⲟⲛⲟⲙⲉⲓ ⲙⲡⲕⲁⲕⲉ ⲉⲧⲉⲧϩⲓⲃⲟⲗ ϣⲁⲉⲛⲉϩ ·
ϣⲉⲛⲉϣⲗⲏⲗ ⲛⲛⲉⲧⲟⲩⲁⲁⲃ · ϫⲉⲛϯⲙⲡϣⲁ ⲁⲛ ⲛⲱⲣⲕ ⲙⲡⲣⲁⲛ ⲙⲡⲛⲟⲩⲧⲉ · ϫⲉⲉⲕϣⲁⲛⲭⲁⲣⲓⲍⲉ ⲛⲁⲓ ⲙⲡⲕⲟⲥⲙⲟⲥ ⲧⲏⲣϥ · ⲙⲛⲧⲙⲛⲧⲣⲣⲟ ⲛⲇⲓⲟⲕⲗⲏϯⲁⲛⲟⲥ · ⲙⲛⲛⲉϥⲭⲣⲏⲙⲁ · ⲙⲛⲛⲉϥⲛⲟⲩⲧⲉ ⲛϩⲁⲧ ϩⲓⲛⲟⲩⲃ ⲛⲧⲁϥⲧⲁⲙⲓⲟⲟⲩ · ⲛϯⲛⲁⲑⲩⲥⲓⲁⲍⲉ ⲁⲛ ·
ϥⲥⲏϩ ⲅⲁⲣ ϫⲉⲉⲕϣⲁⲛϯϩⲏⲩ ⲙⲡⲕⲟⲥⲙⲟⲥ ⲧⲏⲣϥ · ⲛⲅϯⲟⲥⲉ ⲛⲧⲉⲕⲯⲩⲭⲏ · ⲟⲩ ⲡⲉ ⲡϩⲏⲩ ·
ⲉⲓⲉ ⲛⲅⲥⲟⲟⲩⲛ ⲁⲛ · ϫⲉⲉⲓⲥⲙⲛⲧⲥⲛⲟⲟⲩⲥ ⲛⲣⲟⲙⲡⲉ ⲉⲡϩⲟⲟⲩ · ⲉⲓⲛⲏⲥⲧⲉⲩⲉ ϫⲓⲛⲡⲥⲁⲃⲃⲁⲧⲟⲛ ϣⲁⲡⲥⲁⲃⲃⲁⲧⲟⲛ ·
ⲙⲡⲓϫⲱⲕⲙ ϩⲛⲟⲩⲥⲓⲟⲟⲩⲛ ·
ⲛⲁⲓ ⲇⲉ ⲛⲧⲉⲣⲉϥⲥⲱⲧⲙ ⲉⲣⲟⲟⲩ ⲛϭⲓϩⲣⲱⲙⲁⲛⲟⲥ ⲛⲧⲟⲟⲧϥ ⲙⲡⲉϥϣⲏⲣⲉ ⲃⲓⲕⲧⲱⲣ · ⲡⲉϫⲁϥ ϫⲉϣⲉⲡⲟⲩϫⲁⲓ ⲙⲡⲁⲡⲟⲗⲗⲱⲛ · ϯⲛⲁⲡⲁⲣⲁⲇⲓⲇⲟⲩ ⲙⲙⲟⲕ ⲉⲧⲟⲟⲧϥ ⲙⲡⲣⲣⲟ ⲛϥⲧⲁⲕⲟⲕ ·
ϩⲱⲥⲧⲉ ⲛⲅⲥⲟⲟⲩⲛ ⲁⲛ · ϫⲉⲁⲓⲟⲩⲱ ⲉⲓⲉⲓⲙⲉ · ϫⲉⲁⲕⲕⲁⲧⲁⲫⲣⲟⲛⲉⲓ ⲛⲛⲛⲟⲙⲟⲥ · ϥⲥⲏϩ ⲅⲁⲣ ϫⲉⲉⲣϣⲁⲛⲟⲩϣⲏⲣⲉ ⲣⲁⲧⲥⲱⲧⲙ ⲛⲥⲁⲡⲉϥⲉⲓⲱⲧ · ⲉⲩⲉϩⲱⲧⲃ ⲙⲙⲟϥ ·
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ ⲙⲡⲉϥⲉⲓⲱⲧ · ϫⲉⲉⲓⲥϩⲏⲏⲧⲉ ⲙⲡϩⲟⲟⲩ ⲁϥϫⲱⲕ ⲉⲃⲟⲗ ⲛϭⲓⲡⲉⲧⲥⲏϩ · ϫⲉⲟⲩⲛⲟⲩⲉⲓⲱⲧ ⲛⲁⲡⲁⲣⲁⲇⲓⲇⲟⲩ ⲙⲛⲉϥϣⲏⲣⲉ ⲉⲡⲙⲟⲩ ·
ⲉⲕϣⲁⲛⲡⲁⲣⲁⲇⲓⲇⲟⲩ ⲙⲙⲟⲓ ⲟⲛ ⲱ ⲡⲁⲉⲓⲱⲧ · ⲟⲩⲛⲧⲁⲓ ⲡⲉⲧⲛⲁⲃⲟⲏⲑⲉⲓ ⲉⲣⲟⲓ :—
ⲙⲏ ⲛⲁⲛⲟⲩⲓ ⲣⲱ ⲛⲧϩⲉ ⲙⲡⲧⲱⲃⲉ ⲙⲡⲁϫⲟⲉⲓⲥ ·
ⲉⲣⲉⲛⲓⲟⲩⲇⲁⲓ ⲁⲁϩⲉⲣⲁⲧⲟⲩ ⲉⲣⲟϥ · ⲟⲩⲱϣ ⲉⲃⲟⲗ ϫⲉⲥⲧⲁⲩⲣⲟⲩ ⲙⲙⲟϥ · ⲁⲩⲱ ⲟⲛ ⲛⲉⲩϯⲁⲁⲥ ⲛⲁϥ ⲡⲉ · ⲛⲧⲟϥ ⲇⲉ ⲙⲡⲉϥⲧⲱⲱⲃⲉ ⲛⲟⲩⲡⲉⲧϩⲟⲟⲩ ⲉⲡⲙⲁ ⲛⲟⲩⲡⲉⲧϩⲟⲟⲩ · ⲁⲗⲗⲁ ⲁϥϣⲛϩⲧⲏϥ ⲉϩⲣⲁⲓ ⲉϫⲱⲟⲩ ·
ⲁⲩⲱ ⲟⲛ ϥϩⲟⲣϣ ⲛϩⲏⲧ ⲉϩⲣⲁⲓ ⲉϫⲙⲡⲉⲓⲙⲏⲏϣⲉ ⲧⲏⲣϥ ⲙⲡϩⲟⲟⲩ · ⲙⲛⲡⲉⲓⲣⲣⲟ ⲛⲁⲛⲟⲙⲟⲥ ⲉⲧⲉⲓⲣⲉ ⲛⲧⲉⲓⲡⲗⲁⲛⲏ ⲛⲧⲙⲏⲧⲉ ⲛⲧⲉⲓⲡⲟⲗⲓⲥ ·
ⲡⲇⲓⲁⲃⲟⲗⲟⲥ ⲇⲉ ⲁϥⲙⲉϩⲡϩⲏⲧ ⲙⲡⲉⲓⲱⲧ ⲛⲁⲡⲁ ⲃⲓⲕⲧⲱⲣ · ⲁϥⲧⲣⲉⲩⲧⲁⲁϥ ⲛⲇⲓⲟⲕⲗⲏϯⲁⲛⲟⲥ ⲡⲣⲣⲟ :—
ⲡⲣⲣⲟ ⲇⲉ ⲛⲧⲉⲣⲉϥϭⲱϣⲧ ⲉϩⲟⲩⲛ ϩⲙⲡϩⲟ ⲛⲁⲡⲁ ⲃⲓⲕⲧⲱⲣ ⲡⲉϫⲁϥ ⲛⲁϥ ·
ϫⲉⲛⲧⲟⲕ ⲡⲉ ⲃⲓⲕⲧⲱⲣ ⲉⲧⲃⲉⲟⲩ ⲙⲡⲉⲕⲥⲱⲧⲙ ⲛⲥⲁⲡⲉⲕⲉⲓⲱⲧ · ⲛⲅⲟⲩⲱϣⲧ ⲛⲛⲁⲛⲟⲩⲧⲉ ·
ⲉⲓⲉ ⲛⲅⲥⲟⲟⲩⲛ ⲁⲛ ϫⲉⲟⲩⲛⲧⲁⲓ ⲧⲉⲝⲟⲩⲥⲓⲁ ⲉϩⲟⲩⲛ ⲉⲣⲟⲕ ·
ⲁⲡⲁ ⲃⲓⲕⲧⲱⲣ ⲇⲉ ⲁϥⲃⲟⲗϥ ⲙⲡϥⲙⲟⲩⲥ ⲛⲛⲟⲩⲃ · ⲁⲩⲱ ⲁϥⲃⲟϣϥ ⲙⲡⲉϥϩⲱⲕ · ⲉⲧⲧⲟ ϩⲓⲱⲱϥ · ⲁϥⲛⲟϫⲟⲩ ⲉϩⲟⲩⲛ ϩⲙⲡϩⲟ ⲛⲇⲓⲟⲕⲗⲏϯⲁⲛⲟⲥ ⲉϥϫⲱ ⲙⲙⲟⲥ ·
ϫⲉϩⲟⲗⲱⲥ ⲣⲱ ⲁⲛⲅⲟⲩⲙⲁⲧⲟⲓ ⲁⲛ · ⲟⲩⲇⲉ ⲛϯϩⲏⲕ ⲁⲛ ϩⲁⲣⲁⲧϥ ⲛⲟⲩⲣⲣⲟ ⲉϣⲁϥⲙⲟⲩ · ⲁⲗⲗⲁ ⲉⲓϩⲏⲕ ϩⲁⲣⲁⲧϥ ⲙⲡⲣⲣⲟ ⲉⲧϩⲛⲙⲡⲏⲩⲉ ·
ϥⲥⲏϩ ⲅⲁⲣ ϩⲙⲡϫⲱⲱⲙⲉ ⲛⲛⲉⲭⲣⲓⲥⲧⲓⲁⲛⲟⲥ ·
ϫⲉⲙⲛϣϭⲟⲙ ⲙⲙⲱⲧⲛ ⲉⲣϩⲙϩⲁⲗ ⲛϫⲟⲉⲓⲥ ⲥⲛⲁⲩ · ⲏ ⲡⲛⲟⲩⲧⲉ ⲡⲛⲟⲩⲧⲉ · ⲏ ⲡⲙⲁⲙⲟⲛⲁⲥ ·
ⲁⲩⲱ ⲟⲛ ϫⲉⲙⲛϣϭⲟⲙ ⲙⲙⲱⲧⲛ ⲉⲟⲩⲱⲙ ⲉⲃⲟⲗ ϩⲛⲧⲉⲧⲣⲁⲡⲉⲍⲁ ⲙⲡϫⲟⲉⲓⲥ · ⲁⲩⲱ ⲉⲃⲟⲗ ϩⲛⲧⲉⲧⲣⲁⲡⲉⲍⲁ ⲛⲛⲇⲁⲓⲙⲟⲛⲓⲟⲛ ·
ⲧⲉⲛⲟⲩ ϭⲉ ϯⲛⲁϣⲙϣⲉ ⲙⲡⲛⲟⲩⲧⲉ ⲛⲧⲡⲉ · ⲛⲧⲁⲧⲙϣⲙϣⲉ ϩⲱⲱϥ ⲙⲡⲙⲁⲙⲟⲛⲁⲥ · ⲉⲧⲉⲛⲧⲟⲕ ⲡⲉ ⲱ ⲡⲣⲣⲟ ·
ⲡⲣⲣⲟ ⲇⲉ ⲡⲉϫⲁϥ ⲛⲁⲡⲁ ⲃⲓⲕⲧⲱⲣ ·
ϫⲉⲉⲧⲃⲉⲟⲩ ⲁⲕⲧⲟⲗⲙⲁ ⲁⲕϩⲩⲃⲣⲓⲍⲉ ⲙⲙⲟⲓ ⲛⲧⲉⲓϩⲉ ⲧⲏⲣⲥ ·
ⲉⲕⲙⲉⲉⲩⲉ ϫⲉⲙⲛⲕⲟⲗⲁⲥⲓⲥ ϩⲓⲃⲁⲥⲁⲛⲟⲥ ϩⲙⲡⲇⲓⲕⲁⲥⲧⲏⲣⲓⲟⲛ · ⲉⲧⲣⲁⲕⲟⲗⲁⲍⲉ ⲙⲙⲟⲕ ⲛⲧϩⲉ ⲉⲧⲉϩⲛⲁⲓ ·
ⲙⲡⲉⲓⲟⲩⲱ ⲉⲓⲡⲁⲣⲁⲅⲅⲉⲓⲗⲉ ⲛⲏⲧⲛ ·
ϫⲉⲙⲡⲣⲧⲣⲁⲥⲱⲧⲙ ⲉⲡⲉⲓⲣⲁⲛ ϫⲉⲓⲏⲥⲟⲩⲥ ⲉⲃⲟⲗ ϩⲛⲣⲱⲧⲛ ·
ⲛⲥⲁⲃⲏⲗ ⲅⲁⲣ ⲉⲧⲃⲉⲡϣⲓⲡⲉ ⲙⲡⲉⲕⲉⲓⲱⲧ · ⲙⲙⲟⲛ ⲛⲉⲓⲛⲁⲁⲛⲉⲭⲉ ⲛⲁⲕ ⲁⲛ ⲡⲉ ⲉⲧⲣⲉⲕϣⲁϫⲉ ⲙⲡⲁⲙⲧⲟ ⲉⲃⲟⲗ ·
ⲉⲓⲉ ⲙⲡⲉⲕⲥⲱⲧⲙ ⲣⲱ · ϫⲉⲁⲩⲣⲣⲟ ⲛⲧⲁϩⲉ ϫⲟⲟⲩ ⲛⲟⲩϩⲏⲅⲉⲙⲱⲛ ·
ⲁϥⲙⲟⲟⲩⲧ ⲛⲓⲏⲥⲟⲩⲥ ⲡⲉⲕⲛⲟⲩⲧⲉ · ⲡⲁⲓ ⲛⲧⲟⲕ ⲉⲧⲕⲑⲁⲣⲉⲓ
ⲉϣϫⲉ ⲟⲩϩⲏⲅⲉⲙⲱⲛ
ⲱ ⲃⲓⲕⲧⲱⲣ ⲃⲱⲕ ϭⲉ ⲧⲉⲛⲟⲩ ⲛⲅⲥⲱⲧⲙ
ⲉϣⲱⲡⲉ
ϩⲣⲱⲙⲁⲛⲟⲥ
ϫⲉⲙⲏ ⲙⲡⲉⲕⲡⲉⲓⲑⲉ ⲟⲛ ⲉⲧⲣⲉⲕⲟⲩⲱϣⲧ
ⲁⲡⲁ ⲃⲓⲕⲧⲱⲣ ⲇⲉ
ϫⲉⲉϣⲱⲡⲉ ⲡⲉⲕϫⲟⲉⲓⲥ ⲡⲉ
ⲡⲉϥⲉⲓⲱⲧ ⲇⲉ ⲁϥⲛⲟⲩϭⲥ
ⲁⲡⲁ ⲃⲓⲕⲧⲱⲣ ⲇⲉ ⲡⲉⲓⲅⲉⲛⲛⲁⲓⲟⲥ ⲁⲩⲙⲟⲩⲣ ⲛⲛⲉϥϭⲓϫ ϩⲓⲡⲁϩⲟⲩ ⲙⲙⲟϥ · ⲁⲩⲱ ⲁⲩϯ ⲙⲡⲉⲭⲁⲙⲱⲥ ⲉⲣⲱϥ · ⲉⲧⲣⲉⲩϫⲓⲧϥ ⲉⲃⲟⲗ ⲛⲥⲉⲧⲁⲕⲟϥ · ⲉϥⲛⲏⲩ ⲇⲉ ⲉⲃⲟⲗ ⲉϥⲟⲩⲏϩ ⲛⲥⲁⲙⲙⲁⲧⲟⲓ ·
ⲁⲡⲇⲓⲁⲃⲟⲗⲟⲥ ⲣⲡⲉⲥⲙⲟⲧ ⲛⲟⲩⲙⲁⲧⲟⲓ · ⲁϥⲟⲩⲟⲛϩϥ ⲛⲁϥ ⲉⲃⲟⲗ ⲡⲉϫⲁϥ ⲛⲁϥ ·
ϫⲉⲱ ⲃⲓⲕⲧⲱⲣ ⲉⲕⲛⲁϣⲙⲉϩ ⲡⲉⲓⲡⲉⲧϩⲟⲟⲩ ⲧⲱⲛ ·
ⲉⲕⲕⲱ
ⲉⲕⲙⲉⲉⲩⲉ
ⲧⲉⲛⲟⲩ ϭⲉ ⲥⲱⲧⲙ
ⲙⲡⲱⲣ
ϭⲱϣⲧ ⲉⲓⲥⲁⲁⲕ
ⲧⲉⲛⲟⲩ ϭⲉ ⲙⲡⲣⲗⲩⲡⲉⲓ ⲙⲡⲉⲕⲉⲓⲱⲧ
ⲧⲉⲛⲟⲩ ϭⲉ ⲙⲡⲣⲣⲁⲧⲥⲱⲧⲙ ⲛⲥⲁⲡⲉⲕⲉⲓⲱⲧ
ⲁⲡⲁ ⲃⲓⲕⲧⲱⲣ ⲇⲉ ⲡⲉϫⲁϥ
ϫⲉⲧⲙⲛⲧⲥⲧⲣⲁⲧⲏⲗⲁⲧⲏⲥ ⲣⲱ ⲙⲡⲉⲓⲕⲟⲥⲙⲟⲥ
ⲉⲩϫⲱ ⲇⲉ ⲛⲛⲁⲓ ·
ⲇⲓⲟⲕⲗⲏϯⲁⲛⲟⲥ ⲇⲉ ⲁϥϫⲟⲟⲩ ⲙⲡⲣⲟⲧⲉⲕⲧⲱⲣ ⲥⲛⲁⲩ ϫⲉⲕⲁⲥ ⲉⲩⲉϩⲁⲣⲡⲁⲍⲉ ⲙⲙⲟϥ ⲛⲥⲉⲉⲛⲧϥ ⲛⲁϥ ·
ⲡⲉϫⲉⲡⲣⲣⲟ ⲙⲡⲉϥⲉⲓⲱⲧ ·
ϫⲉⲁⲓⲉⲓⲙⲉ ⲙⲡϩⲟⲟⲩ ϫⲉⲛⲅⲟⲩⲉϣⲥϩⲓⲙⲉ ⲁⲛ · ⲟⲩⲇⲉ ϣⲏⲣⲉ · ⲛⲧϩⲉ ⲛⲁⲛⲟⲕ ⲙⲛⲛⲁⲛⲟⲩⲧⲉ · ⲙⲉⲭⲣⲓⲡⲉⲕϣⲏⲣⲉ ⲛⲟⲩⲱⲧ ⲁⲕⲡⲁⲣⲁⲇⲓⲇⲟⲩ ⲙⲙⲟϥ ⲉⲡⲙⲟⲩ · ⲉⲧⲃⲏⲏⲧ · ⲁⲗⲗⲁ ⲥⲱⲧⲙ ⲛⲥⲱⲓ ϩⲛⲛⲉϯⲛⲁϫⲟⲟⲩ ⲛⲁⲕ ⲱ ϩⲣⲱⲙⲁⲛⲟⲥ
ⲥⲱⲧⲙ ⲛⲥⲱⲓ
ⲁⲣⲏⲩ ⲛⲧⲁⲡⲉⲓⲡⲗⲁⲛⲟⲥ ⲥⲱⲣⲙ ⲙⲡⲉϥϩⲏⲧ · ⲉⲝⲱⲣⲓⲍⲉ ⲙⲙⲟϥ ⲉⲣⲁⲕⲟⲧⲉ · ⲛϥϩⲩⲡⲟⲕⲓⲥⲑⲉ ⲙⲡⲇⲓⲕⲁⲥⲧⲏⲣⲓⲟⲛ ϣⲁⲛⲧⲉϥⲙⲟⲩ ·
ⲁⲡⲁ ⲃⲓⲕⲧⲱⲣ ⲇⲉ ⲁϥⲛⲟⲩϭⲥ · ⲁⲩⲱ ⲡⲉϫⲁϥ ⲙⲡⲣⲣⲟ ·
ϫⲉⲡⲣⲣⲟ ⲛⲁⲧϩⲏⲧ ⲁⲩⲱ ⲛⲥⲟϭ · ⲟⲩϩⲱⲃ ⲉⲛⲁⲛⲟⲩϥ ⲡⲉ ⲡⲁⲓ ⲉⲧⲕϣⲓⲛⲉ ⲛⲥⲱϥ · ⲕⲛⲁⲣϣⲙⲙⲟ ⲉⲣⲟⲛ · ⲁⲩⲱ ⲁⲛⲟⲛ ⲛⲧⲛⲉⲓⲣⲉ ⲉⲣⲟⲕ :—
ⲁⲩⲱ ⲡⲉϩⲟⲩⲟ ⲙⲡⲉⲥⲧⲣⲁⲧⲉⲩⲙⲁ ⲛⲁⲙⲉⲥⲧⲱⲕ · ⲁⲩⲱ ⲡⲛⲟⲩⲧⲉ ⲛⲁϭⲱⲛⲧ ⲉⲣⲟⲕ · ⲛϥⲧⲛⲛⲟⲟⲩ ⲛⲧⲉϥⲟⲣⲅⲏ ⲉϩⲣⲁⲓ ⲉϫⲱⲕ · ⲛϥⲧⲁⲕⲟ ⲛⲧⲉⲕⲙⲛⲧⲣⲣⲟ ·
ⲁϥϭⲱⲛⲧ ⲇⲉ ⲛϭⲓⲡⲣⲣⲟ · ⲁϥⲕⲉⲗⲉⲩⲉ ⲛⲧⲉⲩⲛⲟⲩ ⲉⲧⲣⲉⲩⲕⲟⲩⲛⲫⲓⲍⲉ ⲙⲙⲟϥ ϩⲛⲛⲉϥⲁⲛⲛⲱⲛⲛⲁ · ⲉⲛⲉϥϫⲓ ⲅⲁⲣ ⲛⲥⲉⲛⲁⲛⲛⲱⲛⲛⲁ · ⲁϥⲧⲣⲉⲩϯⲟⲩⲉⲓ ⲛⲁϥ ⲙⲙⲁⲧⲉ · ϫⲉⲕⲁⲥ ⲛⲛⲉϥⲙⲟⲩ ϩⲁⲡⲉϩⲕⲟ ·
ⲁⲩϣⲁϥⲃⲟϣϥ ⲛⲧⲉϥⲙⲛⲧⲕⲟⲙⲉⲥ ·
ⲁϥⲧⲣⲉⲩⲙⲟⲩⲣ ⲛⲛⲉϥϭⲓϫ ϩⲓⲡⲁϩⲟⲩ ⲙⲙⲟϥ ·
ⲁϥⲙⲟⲣϥ ⲉⲡⲥⲉⲓⲁⲧ ⲛⲟⲩϩⲧⲱ ·
ⲁϥϩⲉⲕⲧⲙⲏⲏⲧⲉ ⲛⲧⲉϥⲁⲡⲉ ·
ⲁⲩⲱ ⲁϥⲉϣⲧ ⲟⲩϣϭⲓⲗϭⲓⲗ ⲉⲡⲉϥⲙⲁⲕϩ ·
ⲁⲩⲱ ⲁϥⲧⲟⲟⲩ ⲙⲙⲁⲧⲟⲓ ⲙⲉϩ ⲛⲉⲩϭⲓϫ ⲛⲃⲁ · ⲁⲩⲱ ⲛⲉⲩϩⲓⲟⲩⲉ ⲉⲣⲟϥ · ⲉⲩⲡⲉⲣⲓⲁⲕⲉ ⲙⲙⲟϥ ϩⲛⲧⲡⲟⲗⲓⲥ ⲧⲏⲣⲥ · ⲉϥⲕⲏⲕⲁϩⲏⲩ · ⲉⲣⲉⲡⲕⲩⲣⲓⲝ ⲱϣ ⲉⲃⲟⲗ ϩⲁⲧⲉϥϩⲏ ·
ϫⲉⲛⲧⲁⲩⲣⲛⲁⲓ ⲙⲡⲁⲓ ϫⲉⲙⲡⲉϥⲑⲩⲥⲓⲁⲍⲉ ⲛⲛⲛⲟⲩⲧⲉ ⲙⲡⲣⲣⲟ ·
ⲁⲩⲱ ⲁⲩⲙⲉϣⲧ ⲧⲡⲟⲗⲓⲥ ⲧⲏⲣⲥ ⲛⲙⲙⲁϥ ·
ϩⲣⲁⲓ ⲇⲉ ϩⲛⲥⲟⲩⲁ ⲙⲡⲁⲣⲙⲟⲩⲧⲉ · ϩⲙⲡϣⲟⲣⲡ ⲛⲉⲃⲟⲧ ⲛⲧⲁⲣⲭⲏ ⲛⲧⲉⲣⲟⲙⲡⲉ ⲕⲁⲧⲁⲧϭⲓⲛⲱⲡ ⲛⲛⲉϩⲣⲱⲙⲁⲓⲟⲥ ·
ⲁⲇⲓⲟⲕⲗⲏϯⲁⲛⲟⲥ ϫⲓ ⲛⲟⲩⲭⲁⲣⲧⲏⲥ ⲁϥⲥϩⲁⲓ ⲉⲣⲟϥ ⲛⲧⲉⲓϩⲉ ·
ϫⲉⲁⲛⲟⲕ ⲇⲓⲟⲕⲗⲏϯⲁⲛⲟⲥ ⲡⲉⲧⲟ ⲛϫⲟⲉⲓⲥ ⲉⲡⲕⲟⲥⲙⲟⲥ ⲧⲏⲣϥ ⲉϥⲥϩⲁⲓ ⲛϩⲁⲣⲙⲉⲛⲓⲟⲥ ⲡⲕⲱⲙⲉⲥ ⲛⲣⲁⲕⲟⲧⲉ · ϫⲉϩⲛⲧⲉⲩⲛⲟⲩ ⲉⲧⲟⲩⲛⲁⲉⲓⲛⲉ ⲛⲁⲕ ⲙⲡⲉⲓⲉⲝⲱⲙⲉⲛⲟⲥ ϫⲉⲃⲓⲕⲧⲱⲣ ·
ⲉⲝⲉⲧⲁⲍⲉ ⲙⲙⲟϥ ⲛϣⲟⲙⲛⲧ ⲛⲥⲟⲡ ·
ⲙⲛⲛⲥⲱⲥ ⲛⲅⲛⲟϫϥ
ⲁⲩⲱ ⲛⲧⲉⲩⲛⲟⲩ ⲁⲩⲡⲁⲣⲁⲇⲓⲇⲟⲩ ⲙⲙⲟϥ ⲉⲧⲟⲟⲧⲟⲩ ⲛϥⲧⲟⲟⲩ ⲙⲙⲁⲧⲟⲓ · ⲉⲧⲣⲉⲩϫⲓⲧϥ ⲉⲣⲁⲕⲟⲧⲉ ·
ⲉⲣⲉⲟⲩⲕⲟⲗⲗⲁⲣⲓⲟⲛ ϩⲙⲡⲉϥⲙⲁⲕϩ · ⲉⲣⲉⲟⲩⲭⲁⲙⲱⲥ ϩⲛⲣⲱϥ · ⲁⲩⲱ ⲉⲣⲉⲟⲩⲡⲁⲓⲇⲁⲓⲥ ϩⲛⲛⲉϥⲟⲩⲉⲣⲏⲧⲉ · ⲉϥⲕⲏⲕⲁϩⲏⲩ ⲉⲣⲉⲟⲩⲫⲓⲙⲓⲛⲁⲣⲓⲟⲛ ϩⲛⲣⲁⲧϥ · ⲁⲩⲱ ⲉⲣⲉⲙⲙⲁⲧⲟⲓ ϩⲃⲟⲣⲃⲣ ⲙⲙⲟϥ ·
ⲡϩⲁⲅⲓⲟⲥ ⲇⲉ ⲁⲡⲁ ⲃⲓⲕⲧⲱⲣ ⲡⲉϫⲁϥ ⲛⲙⲙⲁⲧⲟⲓ ⲉⲧⲧⲟ ⲉⲣⲟϥ ϫⲉⲛⲁⲥⲛⲏⲩ · ⲁⲗⲱⲧⲛ ⲉⲧⲉⲧⲛⲟ ⲛⲟⲩⲁϩⲓⲏⲧ ⲉⲣⲟⲓ ⲛⲧⲉⲓϩⲉ ⲧⲏⲣⲥ · ⲁⲩⲱ ⲉⲧⲉⲧⲛϣⲧⲟⲣⲧⲣ ⲙⲙⲟⲓ ·
ⲟⲩ ⲡⲉ ⲡⲓⲉⲧϩⲟⲟⲩ ⲛⲧⲁⲓⲁⲁϥ ⲛⲏⲧⲛ · ⲉⲧⲉⲧⲛⲣⲁϣⲉ ⲉϩⲣⲁⲓ ⲉϫⲱⲓ ⲛⲧⲉⲓϩⲉ ⲧⲏⲣⲥ ·
ⲛⲙⲙⲟⲛ ⲁⲓⲃⲗⲁⲡⲧⲉⲓ ⲙⲙⲱⲧⲛ ⲉⲛⲉϩ · ⲏ ⲁⲓϫⲓ ⲟⲩⲁ ⲛϭⲟⲛⲥ ⲉⲛⲉϩ ·
ⲉϣⲱⲡⲉ
ⲧⲉϥⲙⲁⲁⲩ ⲇⲉ ⲛⲧⲉⲣⲉⲥⲛⲁⲩ ⲉⲣⲟϥ ⲁⲥϣⲧⲟⲣⲧⲣ ϩⲣⲁⲓ ⲛϩⲏⲧⲥ · ⲁⲥⲧⲱⲟⲩⲛ ϩⲓϫⲙⲡⲉⲥⲑⲣⲟⲛⲟⲥ · ⲡⲉϫⲁⲥ
ϫⲉⲛⲧⲟⲕ ⲡⲉ ⲡⲁϣⲏⲣⲉ ⲃⲓⲕⲧⲱⲣ ⲡⲟⲩⲟⲉⲓⲛ ⲛⲛⲁⲃⲁⲗ ·
ⲛⲉⲥⲛⲁⲩ ⲉⲣⲟϥ ⲉϥⲕⲏⲕⲁϩⲏⲩ · ⲉϥϫⲓⲡⲉⲛⲓⲡⲉ ⲉⲛⲉϥϭⲓϫ ⲙⲛⲛⲉϥⲟⲩⲣⲏⲏⲧⲉ · ⲡⲉϫⲁⲥ ⲛⲁϥ ·
ϫⲉⲉⲧⲃⲉⲟⲩ ⲕϣⲟⲟⲡ ⲛⲧⲉⲓϩⲉ · ⲱ ⲡⲁϣⲏⲣⲉ ⲃⲓⲕⲧⲱⲣ ·
ⲡⲗⲏⲛ ⲁⲧⲁⲯⲩⲭⲏ ϣⲧⲟⲣⲧⲣ ⲉⲓⲛⲁⲩ ⲉⲣⲟⲕ ⲛⲧⲉⲓϩⲉ ·
ⲙⲏ ⲛⲧⲁⲕⲗⲓⲃⲉ · ⲏ ⲛⲧⲁⲡⲣⲣⲟ ⲕⲁⲧⲁⲕⲣⲓⲛⲉ ⲙⲙⲟⲕ ⲉⲩⲛⲟⲩⲃ · ϫⲉⲉϥⲛⲁⲣ ⲛⲁⲓ ⲛⲁⲕ ·
ⲡϩⲁⲅⲓⲟⲥ ⲇⲉ ⲁⲡⲁ ⲃⲓⲕⲧⲱⲣ ⲡⲉϫⲁϥ ⲛⲧⲉϥⲙⲁⲁⲩ ·
ϫⲓⲣⲓⲙⲉ ⲛⲉ ⲱ ⲧⲁⲙⲁⲁⲩ · ϫⲉⲉⲩⲛⲁϥⲓ ⲙⲡⲣⲁⲛ ⲛⲃⲓⲕⲧⲱⲣ ⲉⲃⲟⲗ ϩⲙⲡⲟⲩⲏⲓ ⲙⲡϩⲟⲟⲩ :—
ⲧⲉⲛⲟⲩ ϭⲉ ⲥⲱⲧⲙ ⲉⲣⲟⲓ ⲧⲁⲙⲁⲁⲩ · ⲛⲧⲁϫⲱ ⲛⲛⲁϣⲁϫⲉ ⲉⲧϩⲟⲗϭ ⲉϩⲟⲩⲛ ⲉⲛⲟⲩⲙⲁⲁϫⲉ ·
ϩⲁⲧϩⲉ ⲙⲉⲛ ⲛϩⲱⲃ ⲛⲓⲙ ⲁⲣⲓϩⲟⲧⲉ ϩⲏⲧϥ ⲙⲡⲛⲟⲩⲧⲉ · ⲛⲧⲉϯⲉⲟⲟⲩ ⲛⲛⲉϥⲡⲉⲧⲟⲩⲁⲁⲃ ·
ⲛⲉϥⲥⲁⲃⲃⲁⲧⲟⲛ ⲧⲃⲃⲟⲟⲩ ·
ⲛⲛⲏⲥⲧⲉⲓⲁ ϩⲁⲣⲉϩ ⲉⲣⲟⲟⲩ ·
ⲙⲡⲣⲟⲃϣⲉ ⲉⲛⲉⲭⲏⲣⲁ ⲙⲛⲛⲟⲣⲫⲁⲛⲟⲥ · ϫⲉϫⲓⲛⲙⲡϩⲟⲟⲩ ⲉⲧϩⲏ · ⲉⲓⲛⲁϣⲱⲡⲉ ⲛⲟⲣⲫⲁⲛⲟⲥ · ⲛⲁⲧⲉⲓⲱⲧ ⲛⲁⲧⲙⲁⲁⲩ · ϫⲉⲕⲁⲥ ⲧⲙⲛⲧⲛⲁ ⲉⲧⲣⲉⲛⲁⲁⲥ ⲙⲡⲉⲓⲙⲁ · ⲉⲣⲉⲡⲛⲟⲩⲧⲉ ⲛⲁⲧⲁⲁⲥ ⲉⲡϩⲏⲧ ⲛⲟⲩⲁ ·
ⲛϥⲁⲁⲥ ⲛⲙⲙⲁⲓ ϩⲱ ϩⲙⲡⲙⲁ ⲉϯⲛⲁⲃⲱⲕ ⲉⲣⲟϥ · ⲉⲃⲟⲗ ϫⲉⲙⲛⲡⲉⲧⲟ ⲛⲛⲟϭ ⲉⲧⲁⲅⲁⲡⲏ ·
ⲛⲉⲧϣⲱⲛⲉ ϭⲙⲡⲉⲩϣⲓⲛⲉ ·
ⲧⲉⲛⲟⲩ ϭⲉ ⲱ ⲧⲁⲙⲁⲁⲩ · ⲁⲓⲟⲩⲱ ⲉⲓⲉⲓⲙⲉ · ϫⲉϯⲛⲁⲕⲧⲟⲓ ⲁⲛ ⲉⲛⲁⲩ ⲉⲣⲟ ϫⲓⲛⲡⲉⲓⲛⲁⲩ · ⲁⲩⲱ ⲉϣⲱⲡⲉ ϯⲟⲛϩ · ⲛϯⲥⲱⲧⲙ ϫⲉⲁⲓⲙⲟⲩ · ϣⲓⲛⲉ ⲛⲥⲁⲡⲁⲡⲁⲥⲱⲙⲁ · ⲛϯⲉⲛⲧϥ ⲉⲡⲉⲓⲙⲁ ·
ⲙⲡⲣⲉⲓⲛⲉ ⲛⲧϩⲉ ⲙⲡⲁⲉⲓⲱⲧ ⲙⲙⲁⲥⲧϣⲏⲣⲉ · ⲁⲗⲗⲁ ϣⲱⲡⲉ ⲛⲧⲟ ⲛⲛⲁϩⲏⲧ · ⲛⲧⲉϯⲉⲟⲟⲩ ⲙⲡⲛⲟⲩⲧⲉ ⲙⲡⲉϩⲟⲟⲩ ⲙⲛⲧⲉⲩϣⲏ · ϫⲉⲕⲁⲥ ⲉϥⲛⲁⲣⲟⲩⲛⲁ ⲛⲙⲙⲉ ⲙⲡⲉϩⲟⲟⲩ · ⲛⲧⲟⲩⲁⲛⲁⲅⲕⲏ ·
ⲟⲩⲕⲁⲧⲏⲅⲏⲥⲓⲥ · ⲉⲁϥⲧⲁⲩⲟⲟⲥ ⲛϭⲓⲡⲉⲛⲡⲉⲧⲟⲩⲁⲁⲃ ⲛⲉⲓⲱⲧ ⲉⲧⲧⲁⲓⲏⲩ ⲕⲁⲧⲁⲥⲙⲟⲧ ⲛⲓⲙ · ⲁⲡⲁ ⲡⲁϩⲟⲙⲱ ⲡⲁⲣⲭⲏⲙⲁⲛⲇⲣⲓⲧⲏⲥ · ⲉⲧⲟⲩⲁⲁⲃ ⲉⲧⲃⲉⲟⲩⲥⲟⲛ · ⲉⲁϥⲣⲭⲟⲗⲏ · ⲉⲟⲩⲁ ⲙⲡⲉⲟⲩⲟⲉⲓϣ ⲛⲁⲡⲁ ⲉⲃⲱⲛϩ · ⲉⲁϥⲛⲧϥ ⲉⲧⲁⲃⲉⲛⲛⲏⲥⲉ ⲁϥϫⲱ ⲉⲣⲟϥ ⲛⲛⲉⲓϣⲁϫⲉ · ⲁⲩⲱ ⲉⲣⲉϩⲉⲛⲕⲉⲉⲓⲟⲟⲧⲉ ⲛϩⲗⲗⲟ ⲙⲙⲁⲩ · ⲉⲩⲣⲁϣⲉ ⲉⲙⲁⲧⲉ ϩⲛⲟⲩⲉⲓⲣⲏⲛⲏ ⲛⲧⲉⲡⲛⲟⲩⲧⲉ ·
ⲉⲣⲉⲛϥⲥⲙⲟⲩ ⲉⲧⲟⲩⲁⲁⲃ ⲙⲛⲛⲉⲥⲙⲟⲩ ⲛⲛⲉⲧⲟⲩⲁⲁⲃ ⲧⲏⲣⲟⲩ ⲛⲁⲉⲓ ⲉϩⲣⲁⲓ ⲉϫⲱⲕ ⲛⲧⲛⲟⲩϫⲁⲓ ⲧⲏⲣⲛ ϩⲁⲙⲏⲛ ·
ⲡⲁϣⲏⲣⲉ ⲥⲱⲧⲙ ⲛⲅⲣⲥⲁⲃⲉ ⲛⲅϣⲱⲡ ⲉⲣⲟⲕ ⲛⲧⲉⲥⲃⲱ ⲙⲙⲉ
ϩⲓⲏ ⲅⲁⲣ ⲥⲛⲧⲉ ⲛⲉ ·
ⲏ ⲛⲅⲣϩⲓⲕⲁⲛⲟⲥ · ⲛⲅⲥⲱⲧⲙ ⲛⲥⲁⲡⲛⲟⲩⲧⲉ ⲛⲧϩⲉ ⲛⲁⲃⲣⲁϩⲁⲙ ⲉⲁϥⲕⲁⲡⲉϥⲕⲁϩ
ⲡⲁϣⲏⲣⲉ
ϣⲱⲡⲉ ⲛϩⲁⲣϣϩⲏⲧ · ϫⲉⲉⲕⲉⲱⲡ ⲉⲡⲁⲣⲓⲑⲙⲟⲥ ⲛⲛⲉⲧⲟⲩⲁⲁⲃ ⲉⲕⲡⲓⲥⲧⲉⲩⲉ ϫⲉⲉⲕⲛⲁϫⲓ ⲛⲟⲩⲕⲗⲟⲙ ⲛⲁⲧⲧⲁⲕⲟ
ⲟⲩⲙⲉⲉⲩⲉ · ⲛⲅϥⲓ ⲉⲣⲟⲕ ⲛϩⲏⲧϥ ϩⲛⲟⲩⲙⲛⲧϩⲁⲣϣϩⲏⲧ · ϣⲁⲛⲧⲉⲡⲛⲟⲩⲧⲉ ϯⲙⲧⲟⲛ ⲛⲁⲕ
ⲟⲩⲛⲏⲥⲧⲉⲓⲁ · ⲛⲅϩⲩⲡⲟⲙⲉⲓⲛⲉ ⲉⲣⲟⲥ ϩⲛⲟⲩⲙⲟⲩⲛ ⲉⲃⲟⲗ :—
ⲟⲩϣⲗⲏⲗ · ⲁϫⲛⲱϫⲛ ϩⲙⲡⲉⲕⲧⲁⲙⲉⲓⲟⲛ · ⲟⲩⲧⲱⲕ · ⲙⲛⲡⲛⲟⲩⲧⲉ ·
ⲟⲩϩⲏⲧ ⲛⲟⲩⲱⲧ ⲙⲛⲡⲉⲕⲥⲟⲛ ·
ⲟⲩⲡⲁⲣⲑⲉⲛⲓⲁ ϩⲛⲛⲉⲕⲙⲉⲗⲟⲥ ⲧⲏⲣⲟⲩ ·
ⲟⲩⲡⲁⲣⲑⲉⲛⲓⲁ
ⲉⲃⲟⲗ ϫⲉⲡⲟⲩⲣⲟⲧ ⲙⲟⲟϣⲉ ⲙⲛⲡⲉⲧⲑⲃⲃⲓⲏⲩ · ⲁⲩⲱ ⲕⲛⲁⲥⲉⲓ ⲛⲧϩⲉ ⲉⲧⲉⲣⲉⲧⲉⲕⲯⲩⲭⲏ ⲟⲩⲁϣⲥ ·
ⲛⲉϩⲓⲟⲟⲩⲉ
ⲡⲁϣⲏⲣⲉ ϯϩⲱⲛ ⲉⲧⲟⲟⲧⲕ ⲉⲣⲟⲉⲓⲥ ⲛⲅⲛⲏⲫⲉ · ⲉⲕⲥⲟⲟⲩⲛ ⲛⲛⲉⲧϭⲟⲣⲕ ⲉⲣⲟⲕ ·
ⲡⲉⲡⲛⲉⲩⲙⲁ ⲛⲧⲙⲛⲧϭⲁⲃϩⲏⲧ · ⲙⲛⲡⲁⲧⲙⲛⲧⲁⲧⲛⲁϩⲧⲉ · ϣⲁⲩⲙⲟⲟϣⲉ ⲙⲛⲛⲉⲩⲉⲣⲏⲩ :—
ⲡⲉⲡⲛⲉⲩⲙⲁ ⲙⲡϭⲟⲗ ⲙⲛⲡⲁⲧⲙⲛⲧⲥⲁ ⲛⲕⲟⲧⲥ · ϣⲁⲩⲙⲟⲟϣⲉ ⲙⲛⲛⲉⲩⲉⲣⲏⲩ :—
ⲡⲉⲡⲛⲉⲩⲙⲁ ⲛⲧⲙⲛⲧⲙⲁⲓϩⲟⲙⲛⲧ · ⲙⲛⲡⲁⲧⲙⲛⲧⲉϣⲱⲱⲧ · ⲙⲛⲡⲁⲧⲙⲛⲧⲣⲉϥⲱⲣⲕ ⲛⲛⲟⲩϫ : ⲙⲛⲡⲁⲧⲡⲟⲛⲏⲣⲓⲁ · ⲙⲛⲧⲙⲛⲧⲉⲓⲣⲃⲟⲟⲛⲉ · ϣⲁⲩⲙⲟⲟϣⲉ ⲙⲛⲛⲉⲩⲉⲣⲏⲩ ·
ⲡⲉⲡⲛⲉⲩⲙⲁ ⲛⲧⲕⲉⲛⲟⲇⲟⲝⲓⲁ · ⲙⲛⲡⲁⲧⲙⲛⲧⲗⲁⲃⲟⲓⲁϩⲧ ϣⲁⲩⲙⲟⲟϣⲉ ⲙⲛⲛⲉⲩⲉⲣⲏⲩ ·
ⲡⲉⲡⲛⲉⲩⲙⲁ ⲛⲧⲡⲟⲣⲛⲉⲓⲁ
ⲟⲩⲟⲓ ⲇⲉ ⲛⲧⲉⲯⲩⲭⲏ ⲛⲧⲁⲗⲁⲓⲡⲱⲣⲟⲥ · ⲉⲧⲟⲩⲛⲁϭⲟⲓⲗⲉ ⲉⲣⲟⲥ ⲛⲥⲉⲣϫⲟⲉⲓⲥ ⲉϫⲱⲥ ⲧⲁⲓ ⲛϯⲙⲓⲛⲉ ϣⲁⲩⲧⲣⲉⲥⲟⲩⲉ ⲉⲃⲟⲗ ⲙⲡⲛⲟⲩⲧⲉ ·
ⲉⲃⲟⲗ ϫⲉⲁⲥϣⲱⲡⲉ ϩⲁⲧⲉⲩⲉⲝⲟⲩⲥⲓⲁ · ⲉⲥⲡⲉⲣⲓⲥⲡⲁ ⲉⲡⲉⲓⲥⲁ ⲙⲛⲡⲁⲓ ϣⲁⲛⲧⲉⲥⲕⲁⲧⲁⲛⲧⲁ ⲉⲛⲧⲁⲣⲧⲁⲣⲟⲥ ⲛⲁⲙⲛⲧⲉ ·
ⲡⲁϣⲏⲣⲉ ⲥⲱⲧⲙ ⲛⲥⲱⲓ ⲙⲡⲣⲁⲙⲉⲗⲉⲓ ·
ⲙⲡⲣϯϩⲓⲛⲏⲃ
ⲛⲉⲡⲛⲉⲩⲙⲁ
ⲉⲓ ϩⲙⲡϫⲁⲓⲉ
ϣⲁϥϩⲉϫϩⲱϫⲧ ⲅⲁⲣ ⲛⲥⲁⲥⲁ
ⲡⲁϣⲏⲣⲉ ⲙⲡⲣⲧϭⲁⲓ ⲉⲗⲁⲁⲩ ⲛⲣⲱⲙⲉ ⲉⲛⲉϩ ⲙⲏⲡⲟⲧⲉ ⲛⲅⲛⲁⲩ ⲉⲟⲩⲁ ⲉⲩⲧⲁⲓⲟ ⲙⲙⲟϥ ⲛⲅϫⲟⲟⲥ ϫⲉⲁⲡⲁⲓ ⲟⲩⲱ ⲉϥϫⲓ ⲛⲧⲉϥⲙⲟⲧⲛⲉⲥ ·
ϩⲁⲣⲉϩ ⲉⲣⲟⲕ ⲉⲡⲉⲓⲙⲉⲉⲩⲉ
ⲡⲉⲧϫⲱ ⲇⲉ · ⲙⲙⲟⲥ ⲉⲣⲟϥ ϫⲉⲁⲛⲟⲕ ⲡⲉ · ⲉⲩⲗⲁⲁⲩ ⲡⲉ · ⲉϥⲣϩⲁⲗ ⲙⲙⲟϥ ⲙⲁⲩⲁⲁϥ · ⲉⲣⲉⲛⲓⲙ ⲛⲁϣⲃⲟⲏⲑⲉⲓ ⲉⲣⲟϥ
ⲉϥⲟ ⲛϫⲁⲥⲓϩⲏⲧ ⲉϥϯ ⲙⲡⲉϥϩⲏⲧ ⲛⲧϩⲉ ⲙⲡϩⲏⲧ ⲙⲡⲛⲟⲩⲧⲉ ·
ⲉϥϫⲱ ⲙⲙⲟⲥ ϫⲉⲙⲛⲡⲉⲧⲧⲛⲧⲱⲛ ⲉⲣⲟⲓ ϥⲛⲁⲥⲱⲧⲙ ⲧⲉⲛⲟⲩ ⲉⲡⲉϥϫⲡⲓⲟ · ϫⲉⲕⲛⲁⲃⲱⲕ ⲉⲡⲉⲥⲏⲧ ⲉⲁⲙⲛⲧⲉ ⲥⲉⲛⲁⲛⲟϫⲕ · ⲙⲛⲛⲉⲧⲙⲟⲟⲩⲧ ⲥⲉⲛⲁⲡⲱⲣϣ ϩⲁⲣⲟⲕ ⲛⲟⲩϫⲟⲟⲗⲥ ⲛⲥⲉϩⲟⲃⲥⲕ ⲛⲟⲩϥⲛⲧ ·
ⲡⲣⲱⲙⲉ ϩⲱⲱϥ ⲛⲧⲁϥϫⲡⲟ ⲛⲁϥ ⲙⲡⲉⲑⲃⲃⲓⲟ · ⲁϥⲕⲣⲓⲛⲉ ⲙⲙⲟϥ ⲙⲁⲩⲁⲁϥ ⲉϥϫⲱ ⲙⲙⲟⲥ ·
ϫⲉⲛⲁⲛⲟⲃⲉ · ⲟ ⲛⲛⲟϭ ⲡⲁⲣⲁ ⲛⲁⲟⲩⲟⲛ ⲛⲓⲙ · ⲛϥⲧⲙⲕⲣⲓⲛⲉ ⲛⲗⲁⲁⲩ ⲁⲩⲱ ⲛϥⲧⲙϭⲁⲓ ⲉⲗⲁⲁⲩ ⲛⲧⲕ ⲛⲓⲙ ·
ⲉⲕⲕⲣⲓⲛⲉ ⲛⲟⲩϩⲙϩⲁⲗ ⲙⲡⲱⲕ ⲁⲛ ⲡⲉ ⁛—
ⲣⲟⲉⲓⲥ ⲉⲣⲟⲕ ⲡⲁϣⲏⲣⲉ · ⲙⲡⲣⲧϭⲁⲓ ⲉⲗⲁⲁⲩ ⲛⲣⲱⲙⲉ ⲉⲛⲉϩ ·
ϫⲓϯⲡⲉ ⲛⲛⲁⲣⲉⲧⲏ ⲧⲏⲣⲟⲩ ⲛⲅϩⲁⲣⲉϩ ⲉⲣⲟⲟⲩ ·
ⲉϣϫⲉ ⲛⲧⲕⲟⲩϣⲙⲙⲟ · ⲟⲗⲕ ⲉⲣⲟⲕ ⲙⲡⲣⲡⲱⲧ
ⲁⲣⲓⲡⲙⲉⲉⲩⲉ ⲛⲁⲃⲃⲁⲕⲟⲩⲙ ϩⲛϯⲟⲩⲇⲁⲓⲁ · ⲁⲩⲱ ⲇⲁⲛⲓⲏⲗ ϩⲛⲧⲉⲭⲁⲗⲇⲁⲓⲁ ·
ⲡⲇⲓⲁⲥⲧⲏⲙⲁ ⲅⲁⲣ ⲉⲧⲟⲩⲧⲱⲟⲩ ϣⲁϥⲣϩⲙⲉⲧⲏ ⲙⲙⲟⲛⲏ · ⲙⲁⲗⲓⲥⲧⲁ ⲇⲁⲛⲓⲏⲗ ⲉϥⲙⲡⲉⲥⲏⲧ ⲙⲡϣⲏⲓ ⲉϥⲟ ⲛϩⲣⲉ ⲛⲛⲉⲑⲏⲣⲓⲟⲛ ·
ⲁϥⲥⲃⲧⲉ ⲡⲁⲣⲓⲥⲧⲟⲛ ⲛⲁϥ ·
ⲁⲣⲓⲡⲙⲉⲉⲩⲉ ⲛⲏⲗⲓⲁⲥ ϩⲛⲧⲉⲣⲏⲙⲟⲥ · ⲙⲛⲧⲉⲭⲏⲣⲁ ⲉⲧϩⲛⲥⲉⲣⲉⲡⲧⲁ · ⲧⲁⲓ ⲉⲧⲉⲣⲉⲧⲙⲁⲥϯⲅⲝ ⲙⲡϩⲉⲃⲱⲱⲛ ⲙⲛⲧⲁⲛⲁⲅⲕⲏ ⲙⲡⲉϩⲕⲟ · ϩⲟⲣϣ ⲉϫⲱⲥ ⲁⲩⲱ ⲉⲥϩⲙⲡⲉϭⲣⲱⲱϩ ⲛϯϭⲟⲧ ⲙⲡⲉⲥⲣϭⲁⲃϩⲏⲧ ·
ⲁⲗⲗⲁ · ⲁⲥⲁⲅⲱⲛⲓⲍⲉ · ⲁⲥϫⲣⲟ ⲁⲥⲙⲁⲧⲉ ⲛⲛⲉⲣⲏⲧ ⲙⲡⲛⲟⲩⲧⲉ · ⲁⲡⲉⲥⲏⲓⲣϩⲉⲛⲟⲩϥⲉ ⲙⲡⲉⲟⲩⲟⲉⲓϣ ⲙⲡϩⲉⲃⲱⲱⲛ ·
ⲛⲟⲩⲙⲛⲧϫⲱⲱⲣⲉ ⲁⲛ ⲡⲉ ϯⲟⲉⲓⲕ ϩⲙⲡⲉⲟⲩⲟⲉⲓϣ ⲙⲡϩⲉⲛⲟⲩϥⲉ ⲁⲩⲱ ⲛⲟⲩⲙⲛⲧϩⲏⲕⲉ ⲁⲛ ⲧⲉ · ⲉⲕϣⲁⲛⲉⲅⲕⲁⲕⲉⲓ ϩⲙⲛⲉϭⲣⲱⲱϩ ·
ϥⲥⲏϩ ⲅⲁⲣ ⲉⲧⲃⲉⲛⲉⲧⲟⲩⲁⲁⲃ ϫⲉⲉⲩⲣϭⲣⲱⲱϩ · ⲉⲩⲑⲗⲓⲃⲉ ⲉⲩⲙⲟⲕϩ ·
ⲉⲩϣⲟⲩϣⲟⲩ ⲅⲁⲣ ⲙⲙⲟⲟⲩ ϩⲛⲛⲉⲩⲑⲗⲓⲯⲓⲥ ·
ⲉⲕϣⲁⲛϩⲩⲡⲟⲙⲉⲓⲛⲉ · ϩⲙⲡⲁⲅⲱⲛ ⲛⲛⲉⲅⲣⲁⲫⲏ · ⲙⲛⲗⲁⲁⲩ ⲙⲙⲛⲧϩⲙϩⲁⲗ ⲛⲁϣⲱⲡⲉ ⲛⲁⲛ ⲛⲧϩⲉ ⲉⲧⲥⲏϩ ·
ϫⲉⲙⲡⲣⲧⲣⲉⲩⲣϩⲁⲗ ⲙⲙⲱⲧⲛ ϩⲛⲟⲩⲱⲙ ⲙⲛⲟⲩⲥⲱ · ⲏ ϩⲛⲟⲩⲙⲉⲣⲟⲥ ⲛϣⲁ ⲏ · ⲛⲥⲟⲩⲟⲩⲁ · ⲏ ⲛⲥⲁⲃⲃⲁⲧⲟⲛ · ⲛⲁⲓ ⲉⲧϣⲟⲟⲡ ⲛϩⲁⲓⲃⲉⲥ · ⲛⲛⲉⲧⲛⲁϣⲱⲡⲉ
ⲙⲉⲗⲏⲧⲁ ⲛⲛⲁⲩ ⲛⲓⲙ ⲛⲛϣⲁϫⲉ ⲙⲡⲛⲟⲩⲧⲉ ⲛⲅϩⲩⲡⲟⲙⲉⲓⲛⲉ ϩⲙⲡϩⲓⲥⲉ ⲛⲅϣⲡϩⲙⲟⲧ ϩⲛϩⲱⲃ ⲛⲓⲙ —
ⲡⲱⲧ ⲉⲃⲟⲗ ⲙⲡⲧⲁⲉⲓⲟ ⲛⲛⲣⲱⲙⲉ ⲛⲅⲙⲉⲣⲉⲡⲉⲧϫⲡⲓⲟ ·
ⲉⲕϣⲁⲛϩⲙⲟⲟⲥ ⲛⲧⲙⲏⲧⲉ ⲛⲛⲉⲥⲛⲏⲩ · ⲙⲡⲣϫⲓϩⲣⲁⲕ ϩⲛⲗⲁⲁⲩ ⲛϣⲁϫⲉ ⲛⲉⲗⲗⲏⲃ ·
ⲥⲉⲇⲣⲁⲕ ⲙⲓⲥⲁⲕ ⲁⲃⲇⲉⲛⲁⲅⲱ · ⲁⲩⲁⲑⲉⲧⲉⲓ ⲙⲡϫⲓϩⲣⲁϥ ⲛⲛⲁⲃⲟⲩⲭⲟⲇⲟⲛⲟⲥⲟⲣ · ⲉⲧⲃⲉⲡⲁⲓ ⲙⲡⲉϥⲉϣⲥⲟⲕⲟⲩ ϩⲛⲛⲉϥⲟⲩⲉⲗⲗⲉ ⲙⲙⲟⲩⲥⲓⲕⲟⲛ ⲟⲩⲇⲉ ⲙⲡⲉϥⲉϣⲁⲡⲁⲧⲁ ⲙⲙⲟⲟⲩ ϩⲛⲛϭⲓⲛⲟⲩⲱⲙ ⲛⲧⲉϥⲧⲣⲁⲡⲉⲍⲁ ·
ⲉⲧⲃⲉⲡⲁⲓ ⲁⲩⲟⲩⲱϣⲙ ⲙⲡⲉϥϣⲁϩ ⲡⲁⲓ ⲉⲧϫⲟⲥⲉ ⲛϩⲙⲉ ⲯⲓⲧ ⲙⲙⲁϩⲉ ⲙⲡⲟⲩⲡⲱⲱⲛⲉ ⲙⲛⲡⲉⲧⲡⲟⲟⲛⲉ ·
ⲁⲗⲗⲁ ⲁⲩⲥⲟⲟⲩⲧⲛ ⲙⲛⲡⲉⲧⲥⲟⲩⲧⲱⲛ ⲉⲧⲉⲡⲛⲟⲩⲧⲉ ⲡⲉ · ⲉⲧⲃⲉⲡⲁⲓ ⲁϥⲁⲁⲩ ⲛⲁⲡⲉ ⲉϫⲛⲛⲉⲩϫⲁϫⲉ ·
ⲇⲁⲛⲓⲏⲗ ⲟⲛ ⲙⲡⲉϥⲥⲱⲧⲙ ⲛⲥⲁⲡⲓⲗⲟⲅⲓⲥⲙⲟⲥ ⲉⲧϩⲟⲟⲩ · ⲛⲛⲉⲭⲁⲗⲇⲁⲓⲟⲥ · ⲉⲧⲃⲉⲡⲁⲓ ⲁϥϣⲱⲡⲉ ⲉϥⲥⲟⲧⲡ ⲉⲙⲁⲧⲉ ·
ⲁⲩⲱ ⲁⲩϩⲉ ⲉⲩⲣⲟⲉⲓⲥ ⲙⲛⲟⲩⲙⲛⲧⲣⲙⲛϩⲏⲧ ϩⲣⲁⲓ ⲛϩⲏⲧϥ · ⲁϥⲧⲱⲙ ⲛⲧⲧⲁⲡⲣⲟ ⲛⲙⲙⲟⲩⲓ ⲛⲁⲅⲣⲓⲟⲛ ·
ⲧⲉⲛⲟⲩ ϭⲉ ⲡⲁϣⲏⲣⲉ · ⲉⲕϣⲁⲛⲕⲁⲡⲛⲟⲩⲧⲉ ⲛⲁⲕ ⲛϩⲉⲗⲡⲓⲥ · ϥⲛⲁϣⲱⲡⲉ ⲛⲁⲕ ⲛⲃⲟⲏⲧⲟⲥ · ⲙⲡⲛⲁⲩ ⲛⲧⲉⲕⲁⲛⲁⲅⲕⲏ ·
ϣϣⲉ ⲅⲁⲣ ⲉⲡⲉⲧⲛⲁϯⲡⲉϥⲟⲩⲟⲓ ⲉⲡⲛⲟⲩⲧⲉ ⲉⲡⲓⲥⲧⲉⲩⲉ · ϫⲉϥϣⲟⲟⲡ · ⲁⲩⲱ ϥⲛⲁϣⲱⲡⲉ · ⲛⲧⲁⲓⲃⲉⲉⲕⲉ ⲛⲛⲉⲧϣⲓⲛⲉ ⲛⲥⲱϥ ·
ⲛⲧⲁⲩⲥⲉϩⲛⲉⲓϣⲁϫⲉ ⲇⲉ ⲛⲁⲛ · ϫⲉⲕⲁⲥ ⲉⲛⲛⲁⲡⲓⲥⲧⲉⲩⲉ ⲉⲡⲛⲟⲩⲧⲉ ⲛⲧⲛⲁⲅⲱⲛⲓⲍⲉ ϫⲓⲛⲟⲩⲕⲟⲩⲓ ϣⲁⲟⲩⲛⲟϭ ϩⲛϩⲉⲛⲛⲏⲥⲧⲉⲓⲁ ⲙⲛϩⲉⲛϣⲗⲏⲗ ⲙⲛⲡⲕⲉⲥⲉⲉⲡⲉ ⲛϣⲙϣⲉ · ϣⲁϩⲣⲁⲓ ⲉⲩⲡⲁϭⲥⲉ · ⲉⲁⲥϣⲟⲟⲩⲉ ϩⲛⲣⲱⲕ ϩⲛⲟⲩⲛⲏⲥⲧⲉⲓⲁ ·
ⲙⲡⲛⲟⲩⲧⲉ ⲛⲁⲣⲡⲉⲥⲱⲃϣ ⲁⲛ ⲁⲗⲗⲁ ⲕⲛⲁϩⲉ · ⲉⲛⲁⲓ ⲧⲏⲣⲟⲩ ⲙⲡⲛⲁⲩ ⲛⲧⲉⲕⲁⲛⲁⲅⲕⲏ ⲙⲟⲛⲟⲛ ·
ⲑⲃⲃⲓⲟⲕ ϩⲛϩⲱⲃ ⲛⲓⲙ ·
ⲕⲁⲛⲉⲕϣⲁϫⲉ ⲙⲡⲁϩⲟⲩ ⲕⲁⲛ · ⲉⲕⲛⲟⲓ
ⲱ ⲡⲣⲱⲙⲉ ⲉⲕⲣⲟⲩ ϩⲛⲧⲃⲁⲃⲩⲗⲱⲛ ⲁⲕⲣⲁⲁⲥ ϩⲛⲟⲩⲕⲁϩ ⲛϣⲙⲙⲟ · ⲉⲃⲟⲗ ϫⲉⲙⲡⲉⲕⲇⲟⲕⲏⲙⲁⲍⲉ · ⲛⲅⲕⲁⲡⲛⲟⲩⲧⲉ ⲛⲁⲕ ϩⲛⲟⲩⲥⲟⲟⲩⲧⲛ ⁛—
ⲉⲧⲃⲉⲡⲁⲓ ϭⲉ ⲱ ⲡⲁⲥⲟⲛ ⲙⲡⲣⲕⲁⲡⲉⲕϩⲏⲧ ⲉⲃⲟⲗ ·
ⲙⲉϣⲁⲕ ⲛⲧⲟⲕ ϣⲁⲕⲱⲃϣ ⲛⲟⲩⲕⲟⲩⲓ
ⲛⲉⲕϫⲁϫⲉ ⲇⲉ ⲛⲧⲟⲟⲩ · ⲙⲉⲩⲛⲕⲟⲧⲕ ⲟⲩⲇⲉ ⲙⲉⲩⲱⲃϣ · ⲛⲧⲉⲩϣⲏ ⲙⲛⲡⲉϩⲟⲟⲩ · ⲉⲩⲥⲙⲛⲕⲣⲟϥ ⲉⲣⲟⲕ ·
ⲉⲧⲃⲉⲡⲁⲓ ⲙⲡⲣⲡⲱⲧ ⲛⲥⲁⲧⲙⲛⲧⲛⲟϭ ϫⲉⲛⲛⲉⲕⲑⲃⲃⲓⲟ · ⲛⲧⲉⲛⲉⲕϫⲁϫⲉ ⲣⲁϣⲉ ⲙⲙⲟⲕ ·
ⲡⲱⲧ ⲛⲧⲟϥ ⲛⲥⲁⲡⲉⲑⲃⲃⲓⲟ · ϫⲉⲡⲉⲧϫⲓⲥⲉ ⲙⲙⲟϥ ⲥⲉⲛⲁⲑⲃⲃⲓⲟϥ · ⲡⲉⲧⲑⲃⲃⲓⲟ ⲇⲉ ⲙⲙⲟϥ ⲥⲉⲛⲁϫⲁⲥⲧϥ · —
ⲉϣⲱⲡⲉ ⲛⲅⲛⲁϣⲣϩⲓⲕⲁⲛⲟⲥ ⲁⲛ ⲉⲣⲟⲕ ⲧⲟϭⲕ ⲉⲟⲩⲁ · ⲉϥⲣϩⲱⲃ ϩⲙⲡⲉⲩⲁⲅⲅⲉⲗⲓⲟⲛ ⲙⲡⲉⲭⲣⲓⲥⲧⲟⲥ · ⲁⲩⲱ ⲕⲛⲁⲡⲣⲟⲕⲟⲡⲧⲉⲓ ⲛⲙⲙⲁϥ ·
ⲏ ⲛⲅⲥⲱⲧⲙ ⲏ ⲛⲅϩⲩⲡⲟⲧⲁⲥⲥⲉ ⲙⲡⲉⲧⲥⲱⲧⲙ · ⲏ ⲛⲅⲣϫⲱⲱⲣⲉ
ⲉⲕⲟⲩⲱϣ · ⲉⲟⲩⲱϩ ϩⲙⲡϫⲁⲓⲉ · ⲉⲓⲥⲛⲉⲡⲣⲟⲫⲏⲧⲏⲥ ⲧⲏⲣⲟⲩ ϩⲓϩⲏ ⲙⲙⲟⲕ ·
ⲧⲛⲧⲱⲛⲅ ⲉⲣⲟⲟⲩ ⲉⲩⲥⲟⲣⲙ ϩⲛⲛϫⲁⲓⲉ · ⲙⲛⲛⲉⲓⲁ ⲙⲛⲛⲉϣⲕⲟⲗ ⲙⲡⲕⲁϩ · ⲉⲩⲣϭⲣⲱϩ ⲉⲩⲑⲗⲓⲃⲉ ⲉⲩⲙⲟⲕϩ ·
ⲡⲉϫⲁϥ ⲟⲛ ϫⲉⲧϩⲁⲓⲃⲉⲥ ⲛⲛⲉⲧⲟⲟⲃⲉ ⲁⲩⲱ ⲡⲉⲡⲛⲉⲩⲙⲁ ⲛⲛⲣⲱⲙⲉ · ⲉⲧϫⲏⲩ ⲛϭⲟⲛⲥ · ⲛⲁⲥⲙⲟⲩ ⲉⲣⲟⲕ ·
ⲗⲟⲓⲡⲟⲛ ⲁⲡⲗⲏⲥⲧⲏⲥ ⲧⲁⲩⲉⲟⲩϣⲁϫⲉ ϩⲓⲡⲉⲥⲧⲁⲩⲣⲟⲥ · ⲁⲡϫⲟⲉⲓⲥ ⲕⲁⲛⲉϥⲛⲟⲃⲉ ⲛⲁϥ ⲉⲃⲟⲗ
ⲡⲁϣⲏⲣⲉ ⲡⲱⲧ ⲉⲃⲟⲗ ⲛⲧⲉⲡⲓⲑⲩⲙⲓⲁ · ϫⲉⲛⲧⲟⲥ ⲧⲉⲧⲉ ϣⲁⲥⲣⲡⲛⲟⲩⲥ ⲛⲕⲁⲕⲉ
ⲙⲉⲥⲕⲁⲁϥ · ⲉⲥⲟⲩⲛ ⲡⲙⲩⲥⲧⲏⲣⲓⲟⲛ ⲙⲡⲛⲟⲩⲧⲉ ·
ⲁⲩⲱ ϣⲁⲥⲁⲁⲕ ⲛϣⲙⲙⲟ ⲉⲧⲁⲥⲡⲉ ⲙⲡⲉⲡⲛⲉⲩⲙⲁ ·
ⲁⲩⲱ ⲙⲉⲥⲕⲁⲁⲕ ⲉⲫⲟⲣⲉⲓ ⲙⲡⲉⲥⲧⲁⲩⲣⲟⲥ ⲙⲡⲉⲭⲣⲓⲥⲧⲟⲥ ·
ⲁⲩⲱ ⲙⲉⲥⲕⲁⲡϩⲏⲧ ⲉⲛⲏⲫⲉ ⲉⲛⲉⲥⲙⲟⲩ ⲙⲡⲛⲟⲩⲧⲉ ·
ⲣⲟⲉⲓⲥ ⲉⲣⲟⲕ ⲉⲡⲟⲩⲱⲥϣ ⲛⲙⲙⲁϩⲧ ⲡⲁⲓ ⲉϣⲁϥⲁⲁⲕ ⲛϣⲙⲙⲟ ⲉⲛⲁⲅⲁⲑⲟⲛ ⲙⲡⲡⲁⲣⲁⲇⲉⲓⲥⲟⲥ ·
ⲣⲟⲉⲓⲥ ⲉⲣⲟⲕ ⲉⲡϫⲱϩⲙ ⲡⲁⲓ ⲉϣⲁϥϯϭⲱⲛⲧ ⲙⲡⲛⲟⲩⲧⲉ ⲙⲛⲛⲉϥⲁⲅⲅⲉⲗⲟⲥ ·
ⲡⲁϣⲏⲣⲉ ⲕⲟⲧⲕ ⲉⲡⲛⲟⲩⲧⲉ ⲛⲅⲙⲉⲣⲓⲧϥ ⲛⲅⲡⲱⲧ ⲉⲃⲟⲗ · ⲙⲡϫⲁϫⲉ ⲛⲅⲙⲉⲥⲧⲱϥ ⲛⲧⲉⲛⲉϩⲙⲟⲧ ⲙⲡⲛⲟⲩⲧⲉ
ⲡⲁϣⲏⲣⲉ ⲁⲣⲓϩⲁⲣϣϩⲏⲧ ϩⲛϩⲱⲃ ⲛⲓⲙ · ϫⲉϥⲥⲏϩ ϫⲉϭⲉⲡⲏ ⲧⲁϩⲟⲕ ⲉⲣⲁⲧⲕ ⲛⲟⲩⲥⲱⲧⲡ ⲙⲡⲛⲟⲩⲧⲉ ⲛⲟⲩⲣⲅⲁⲧⲏⲥ ⲉⲙϥϫⲓϣⲓⲡⲉ ·
ϯⲡⲉⲕⲟⲩⲟⲓ ⲉⲡⲛⲟⲩⲧⲉ ⲛⲧϩⲉ ⲙⲡⲉⲧϫⲟ ⲙⲛⲡⲉⲧⲱϩⲥ ⲁⲩⲱ ⲕⲛⲁⲱⲗ ⲉϩⲟⲩⲛ ⲉⲧⲉⲕⲁⲡⲟⲑⲩⲕⲏ ⲛⲛⲁⲅⲁⲑⲟⲛ ⲙⲡⲛⲟⲩⲧⲉ ·
ⲙⲡⲣϯϩⲟ ⲉⲃⲟⲗ ⲛⲧϩⲉ ⲛⲛⲉⲓϩⲩⲡⲟⲕⲣⲓⲧⲏⲥ · ⲁⲗⲗⲁ ⲁⲡⲟⲧⲁⲥⲥⲉ ⲛⲛⲉⲕⲟⲩⲱϣ ⲛϩⲏⲧ ⲛⲅⲣϩⲱⲃ ⲙⲡⲛⲟⲩⲧⲉ ⲁⲩⲱ ⲉⲕⲣϩⲱⲃ ⲉⲡⲉⲕⲟⲩϫⲁⲓ ⲙⲙⲓⲛ ⲙⲙⲟⲕ ·
ⲉⲣϣⲁⲛⲟⲩⲡⲁⲑⲟⲥ ⲧⲃⲥⲕ ⲉⲧⲃⲉⲩⲙⲛⲧⲙⲁⲓϩⲙⲛⲧ · ⲙⲛϫⲕⲱϩ?· · ⲏ ⲟⲩⲙⲟⲥⲧⲉ · ⲙⲛⲡⲕⲉⲥⲉⲉⲡⲉ ⲙⲡⲁⲑⲟⲥ · ⲛⲏⲫⲉ ⲙⲙⲟⲕ ⲛⲅϫⲓ ⲛⲁⲕ ⲛⲟⲩϩⲏⲧ ⲙⲙⲟⲩⲓ · ⲛⲅϫⲓ ⲛⲁⲕ ⲛⲟⲩϩⲏⲧ ⲛϫⲱⲱⲣⲉ · ⲛⲅⲙⲓϣⲉ ⲛⲙⲙⲁⲩ ⲛⲅⲟϫⲛⲟⲩ ⲛⲧϩⲉ ⲛⲥⲓⲱⲛ ⲙⲛⲱⲅ ⲙⲛⲛⲣⲣⲱⲟⲩ ⲧⲏⲣⲟⲩ ⲛⲛⲁⲙⲟⲣⲣⲁⲓⲟⲥ ·
ⲛⲧⲉⲡⲙⲉⲣⲓⲧ ⲛϣⲏⲣⲉ ⲙⲙⲟⲛⲟⲅⲉⲛⲏⲥ ⲛⲣⲣⲟ ⲓⲏⲥⲟⲩⲥ ⲙⲓϣⲉ ⲉϩⲣⲁⲓ ⲉϫⲱⲕ ⲛⲅⲕⲗⲏⲣⲟⲛⲟⲙⲉⲓ ⲛⲙⲡⲟⲗⲓⲥ ⲛⲛϫⲁϫⲉ ·
ⲡⲗⲏⲛ ⲛⲟⲩϫⲉ ⲉⲃⲟⲗ ⲙⲙⲟⲕ ⲙⲙⲛⲧϫⲁⲥⲓϩⲏⲧ ⲛⲓⲙ ⲛⲅϣⲱⲡⲉ ⲛϫⲁⲣϩⲏⲧ ·
ⲁⲛⲁⲩ ϫⲉⲛⲧⲉⲣⲉⲓⲏⲥⲟⲩ ⲛⲛⲁⲩⲏ ⲣϫⲁⲣϩⲏⲧ · ⲁⲡⲛⲟⲩⲧⲉ ϯ ⲛⲛⲉϥϫⲁϫⲉ ⲉϩⲣⲁⲓ ⲉⲧⲟⲟⲧϥ ·
ⲉⲕϣⲁⲛⲣϭⲁⲃϩⲏⲧ ϣⲁⲕⲣϣⲙⲙⲟ ⲉⲡⲛⲟⲙⲟⲥ ⲙⲡⲛⲟⲩⲧⲉ ·
ϣⲁⲣⲉⲧⲙⲛⲧϭⲁⲃϩⲏⲧ · ⲙⲟϩⲕ ⲛⲗⲟⲓϭⲉ · ⲙⲙⲛⲧⲣϥϫⲛⲁⲁⲩ · ϩⲓⲙⲛⲧⲁⲧⲛⲁϩⲧⲉ ϩⲓⲙⲛⲧⲁⲙⲉⲗⲏⲥ · ϣⲁⲛⲧⲉⲕⲱϫⲛ ·
ϣⲱⲡⲉ ⲛϩⲏⲧ ⲙⲙⲟⲩⲓ · ⲛⲅⲱϣ ⲉⲃⲟⲗ ϩⲱⲱⲕ · ϫⲉⲛⲓⲙ ⲡⲉⲧⲛⲁϣⲡⲟⲣϫⲛ ⲉⲧⲁⲅⲁⲡⲏ ⲙⲡⲛⲟⲩⲧⲉ · ⲛⲅϫⲟⲟⲥ ϫⲉⲉϣϫⲉ ⲡⲁⲕⲉⲣⲱⲙⲉ ⲉⲧϩⲓⲃⲟⲗ ⲧⲁⲕⲟ · ⲁⲗⲗⲁ ⲡⲉⲧϩⲓϩⲟⲩⲛ · ⲣⲃⲣⲣⲉ ϩⲛⲟⲩϩⲟⲟⲩ ⲉⲩϩⲟⲟⲩ ·
ⲉϣⲱⲡⲉ ⲉⲕϩⲙⲡϫⲁⲓⲉ ⲙⲓϣⲉ ϩⲛϩⲉⲛϣⲗⲏⲗ · ⲙⲛϩⲉⲛⲛⲏⲥⲧⲉⲓⲁ · ⲙⲛⲟⲩⲑⲙⲕⲟ ·
ⲉϣⲱⲡⲉ ⲉⲕϩⲛⲧⲙⲏⲏⲧⲉ ⲛⲛⲣⲱⲙⲉ ϣⲱⲡⲉ ⲛⲥⲁⲃⲉ ⲛⲧϩⲉ ⲛⲛⲓϩⲟϥ · ⲁⲩⲱ ⲛⲁⲕⲁⲓⲣⲉⲟⲥ ⲛⲧϩⲉ ⲛⲛⲉⲓϭⲣⲟⲟⲙⲡⲉ ·
ⲉⲣϣⲁⲛⲟⲩⲁ · ⲥⲟϣⲕ · ϥⲓ ϩⲁⲣⲟϥ ⲉⲕⲣⲟⲟⲩⲓ
ⲡⲉϫⲁϥ ⲟⲛ ϫⲉⲛⲁⲓⲁⲧⲧⲏⲩⲧⲛ ⲉⲩϣⲁⲛⲛⲉϭⲛⲉϭⲧⲏⲩⲧⲛ ⲛⲥⲉⲡⲱⲧ ⲛⲥⲱⲧⲛ ⲛⲥⲉⲧⲥⲧⲉⲡⲉⲧⲛⲣⲁⲛ ⲉⲃⲟⲗ ϩⲱⲥ ⲡⲟⲛⲏⲣⲟⲥ ·
ⲉⲓⲥ ⲛⲉⲛⲉⲓⲟⲟⲧⲉ ⲟⲛ · ⲃⲁⲣⲛⲁⲃⲁⲥ ⲙⲛⲡⲁⲩⲗⲟⲥ ⲛⲧⲉⲣⲟⲩⲧⲁⲓⲟⲩ · ⲁⲩⲡⲉϩⲛⲉⲩϩⲟⲉⲓⲧⲉ ⲁⲩⲗⲩⲡⲏ ⲉⲩⲙⲟⲥⲧⲉ ⲙⲡⲉⲟⲟⲩ ⲛⲛⲣⲱⲙⲉ ·
ⲡⲉⲧⲣⲟⲥ ϩⲱⲱϥ ⲙⲛⲓⲱϩⲁⲛⲛⲏⲥ · ⲛⲧⲉⲣⲟⲩⲥⲟϣⲟⲩ ϩⲙⲡⲥⲩⲛϩⲉⲇⲣⲓⲟⲛ · ⲁⲩⲉⲓ ⲉⲃⲟⲗ ⲉⲩⲣⲁϣⲉ · ϫⲉⲁⲩⲣⲙⲡϣⲁ · ⲉⲧⲣⲉⲩⲥⲟϣⲟⲩ ⲉϫⲙⲡⲣⲁⲛ ⲉⲧⲟⲩⲁⲁⲃ · ⲙⲡϫⲟⲉⲓⲥ · ⲉⲩϩⲉⲗⲡⲓⲍⲉ ⲉⲡⲧⲁⲉⲓⲟ ⲛⲧⲡⲉ ⁛—
ⲛⲧⲟⲕ ⲇⲉ ⲱ ⲡⲁϣⲏⲣⲉ ⲡⲱⲧ ⲉⲃⲟⲗ ⲛⲧⲙⲟⲧⲛⲉⲥ ⲙⲡⲉⲓⲁⲓⲱⲛ ϫⲉⲉⲕⲉⲁⲡⲟⲗⲁⲩⲉ ⲙⲙⲟⲕ ϩⲙⲡⲉⲓⲁⲓⲱⲛ ⲉⲧⲛⲏⲩ ·
ⲙⲡⲣⲁⲙⲉⲗⲉⲓ ⲉⲕϯϩⲟⲟⲩ ⲛⲥⲁϩⲟⲟⲩ · ⲛⲥⲉⲉⲓ ⲛⲥⲱⲕ ⲙⲡⲁⲧⲕⲉⲓⲙⲉ · ⲛⲅⲉⲓ ⲉⲡϩⲱϣ ⲛⲧⲉⲕⲁⲛⲁⲅⲕⲏ ⲛⲧⲉⲛⲉⲓϣⲁⲃⲉϩⲟ · ⲕⲱⲧⲉ ⲉⲣⲟⲕ ⲛⲥⲉⲧⲟⲣⲡⲕ ϩⲛⲟⲩⲙⲛⲧⲟⲩⲁϩⲓⲏⲧ · ⲛⲥⲉϫⲓⲧⲕ ⲉⲛⲉⲩⲧⲟⲡⲟⲥ ⲛⲕⲁⲕⲉ · ⲛⲁⲓ ⲉⲧⲙⲏϩ ⲛϩⲟⲧⲉ ϩⲓⲁⲛⲁⲅⲕⲏ ·
ⲙⲡⲣⲗⲩⲡⲉⲓ ⲉⲩϣⲁⲛⲥⲟϣⲕ ϩⲓⲧⲛϩⲉⲛⲣⲱⲙⲉ ⲁⲗⲗⲁ ⲗⲩⲡⲏ ⲛⲅⲁϣⲁϩⲟⲙ · ⲉⲕϣⲁⲛⲣⲛⲟⲃⲉ ·
ⲡⲁⲓ ⲛⲁⲙⲉ ⲡⲉ ⲡⲥⲱϣ · ⲛⲅⲃⲱⲕ ϩⲛⲧⲉ ⲡⲗⲩⲅⲏ ⲛⲛⲉⲕⲛⲟⲃⲉ ·
ϯϩⲱⲛ ⲉⲧⲟⲟⲧⲕ ⲉⲙⲁⲧⲉ ⲉⲧⲣⲉⲕⲙⲉⲥⲧⲉ ⲡⲉⲟⲟⲩ ⲉⲧϣⲟⲩⲉⲓⲧ ·
ⲡϩⲟⲡⲗⲟⲛ ⲙⲡⲇⲓⲁⲃⲟⲗⲟⲥ ⲡⲉ ⲧⲕⲉⲛⲟⲇⲟⲝⲓⲁ · ⲛⲧⲁⲩⲣϩⲁⲗ ⲛⲉⲩϩⲁ ϩⲙⲡⲉⲓⲥⲙⲟⲧ ·
ⲛⲧⲁϥϫⲟⲟⲥ ⲛⲁⲥ ϫⲉⲟⲩⲱⲙ ⲉⲃⲟⲗ ϩⲙⲡϣⲏⲛ · ⲥⲥⲟⲩⲱⲛ ⲛϭⲓⲛⲉⲧⲛⲃⲁⲗ ⲛⲧⲉⲧⲛϣⲱⲡⲉ ⲛⲧϩⲉ ⲛⲛⲓⲛⲟⲩⲧⲉ ⁛—
ⲁⲥⲥⲱⲧⲙ ⲉⲥⲙⲉⲉⲩⲉ ϫⲉⲧⲙⲉ ⲧⲉ ⲁⲥⲡⲱⲧ ⲛⲥⲁⲡⲉⲟⲟⲩ ⲛⲧⲙⲛⲧⲛⲟⲩⲧⲉ ·
ⲁⲩϥⲓ ⲛⲧⲟⲟⲧⲥ ⲛⲧⲕⲉⲙⲛⲧⲣⲱⲙⲉ ·
ⲛⲧⲟⲕ ⲇⲉ ϩⲱⲱⲕ ⲉⲕϣⲁⲛⲡⲱⲧ ⲛⲥⲁⲡⲉⲟⲟⲩ ⲉⲧϣⲟⲩⲉⲓⲧ · ϣⲁϥⲁⲁⲕ ⲛϣⲙⲙⲟ ⲉⲡⲉⲟⲟⲩ
ⲧⲉⲛⲟⲩ ϭⲉ ⲉⲩϣⲁⲛⲧⲁⲓⲟⲕ · ⲕⲁⲡⲉⲕϩⲏⲧ ⲙⲙⲟⲕ ⲛⲅϯⲉⲟⲟⲩ ⲙⲡⲛⲟⲩⲧⲉ ·
ⲉⲩϣⲁⲛⲥⲟϣⲕ ⲇⲉ ⲟⲛ ϯⲉⲟⲟⲩ ⲙⲡⲛⲟⲩⲧⲉ · ⲛⲅϣⲡϩⲙⲟⲧ ⲛⲧⲟⲟⲧϥ ϫⲉⲁⲕⲣⲡⲙⲡϣⲁ ⲛⲧⲙⲉⲣⲓⲥ ⲙⲡⲉϥϣⲏⲣⲉ ⲙⲛⲛⲉϥⲡⲉⲧⲟⲩⲁⲁⲃ ·
ⲉϣϫⲉ ⲁⲩⲙⲟⲩⲧⲉ ⲉⲡⲉⲕϫⲟⲉⲓⲥ ϫⲉⲡⲉⲡⲗⲁⲛⲟⲥ · ⲁⲩⲱ
ϫⲡⲟ ⲛⲁⲕ ⲛⲟⲩⲙⲛⲧⲃⲁⲗϩⲏⲧ · ⲛⲅϣⲱⲡⲉ ⲛⲧϩⲉ ⲛⲛⲉⲓϩⲓⲉⲓⲃ · ⲛⲃⲁⲗϩⲏⲧ · ⲉⲩϥⲓ ⲙⲡⲉⲩⲥⲁⲣⲧ ⲛⲥⲉϣⲁϫⲉ ⲁⲛ ·
ⲙⲡⲣⲡⲱⲱⲛⲉ ⲉⲃⲟⲗ ϩⲛⲟⲩⲙⲁ ⲉⲩⲙⲁ · ⲉⲕϫⲱ
ⲉⲓⲙⲉ ⲡⲁϣⲏⲣⲉ ϫⲉⲉⲣⲉⲡⲛⲟⲩⲧⲉ ϩⲙⲡⲉⲕⲥⲁ ⲛϩⲟⲩⲛ · ϩⲱⲥⲧⲉ ⲉⲧⲣⲉⲕϭⲱ ϩⲙⲡⲛⲟⲙⲟⲥ ⲙⲛⲛⲉⲛⲧⲟⲗⲏ ⲙⲡⲛⲟⲩⲧⲉ ·
ⲉⲓⲥ ⲡⲗⲏⲥⲧⲏⲥ ϩⲓⲡⲉⲥⲧⲁⲩⲣⲟⲥ ⲁϥⲃⲱⲕ ⲉⲡⲡⲁⲣⲁⲇⲓⲥⲟⲥ ·
ⲉⲓⲥⲓⲟⲩⲇⲁⲥ ϩⲱⲱϥ ϩⲛⲧⲙⲏⲏⲧⲉ ⲛⲛⲁⲡⲟⲥⲧⲟⲗⲟⲥ · ⲁϥⲡⲁⲣⲁⲇⲓⲇⲟⲩ ⲙⲡⲉϥϫⲟⲉⲓⲥ ·
ⲉⲓⲥϩⲣⲁⲁⲃ · ϩⲓⲧⲉⲥⲡⲟⲣⲛⲉⲓⲁ ·
ⲁⲥⲱⲡ ⲙⲛⲛⲉⲧⲟⲩⲁⲁⲃ ·
ⲉⲓⲥⲉⲩϩⲁ ϩⲱⲱⲥ ϩⲙⲡⲡⲁⲣⲁⲇⲓⲥⲟⲥ ⲁⲩⲣϩⲁⲗ ⲙⲙⲟⲥ ·
ⲉⲓⲥⲓⲱⲃ ϩⲛⲧⲕⲟⲡⲣⲓⲁ · ⲁⲩⲧⲛⲧⲱⲛϥ ⲉⲡⲉϥϫⲟⲉⲓⲥ ·
ⲉⲓⲥⲁⲇⲁⲙ ϩⲱⲱϥ ϩⲙⲡⲡⲁⲣⲁⲇⲓⲥⲟⲥ ⲁϥϩⲉ ⲉⲃⲟⲗ ϩⲛⲧⲉⲛⲧⲟⲗⲏ ·
ⲉⲓⲥⲛⲁⲅⲅⲉⲗⲟⲥ ⲛⲧⲡⲉ ⲁⲩϫⲓⲧⲟⲩ ⲉⲡⲛⲟⲩⲛ ·
ⲉⲓⲥϩⲏⲗⲓⲁⲥ
ϣⲓⲛⲉ ⲛⲥⲁⲡⲛⲟⲩⲧⲉ
ϣⲓⲛⲉ
ⲁϥⲙⲟⲩⲧⲉ ⲉⲣⲟϥ ϫⲉⲡⲁϣⲃⲏⲣ ·
ϣⲓⲛⲉ ⲛⲥⲱϥ ⲛⲧϩⲉ ⲛⲓⲱⲥⲏⲫ
ϣⲓⲛⲉ ⲛⲥⲱϥ ⲛⲧϩⲉ ⲙⲙⲱⲩⲥⲏⲥ
ⲁϥⲁⲁϥ ⲛⲛⲟⲙⲟⲑⲉⲧⲏⲥ
ⲁⲇⲁⲛⲓⲏⲗ
ⲁϥⲛⲁϩⲙⲉϥ ⲉⲧⲧⲁⲡⲣⲟ ⲛⲙⲙⲟⲩⲓ ·
ⲁⲡϣⲟⲙⲛⲧ ⲛϩⲁⲅⲓⲟⲥ ϣⲓⲛⲉ ⲛⲥⲱϥ ⲁⲩϭⲛⲧϥ ϩⲛⲧⲉϩⲣⲱ ⲛⲥⲁⲧⲉ ·
ⲁⲓⲱⲃ ⲡⲱⲧ ⲉⲣⲁⲧϥ · ⲁϥⲧⲁⲗϭⲟϥ ϩⲛⲧⲉϥⲡⲗⲩⲅⲏ ·
ⲁⲥⲟⲩⲥⲁⲛⲛⲁ ϣⲓⲛⲉ ⲛⲥⲱϥ · ⲁϥⲧⲟⲩϫⲟⲥ ⲉⲧϭⲓϫ ⲛⲙⲡⲁⲣⲁⲛⲟⲙⲟⲥ ·
ⲁⲓⲟⲩⲇⲉⲓⲑ ϣⲓⲛⲉ ⲛⲥⲱϥ ⲁⲥϩⲉ ⲉⲣⲟϥ ϩⲛⲧⲉⲥⲕⲩⲛⲏ ⲛⲟⲗⲟⲫⲉⲣⲛⲏⲥ ·
ⲛⲧⲁⲛⲁⲓ ⲧⲏⲣⲟⲩ ϣⲓⲛⲉ ⲛⲥⲱϥ ⲁϥⲧⲟⲩϫⲟⲟⲩ
ⲛⲧⲟⲕ ϩⲱⲱⲕ ⲱ ⲡⲁϣⲏⲣⲉ · ϣⲁⲧⲛⲁⲩ ⲉⲕⲁⲙⲉⲗⲉⲓ
ⲁϣ ⲡⲉ ⲣⲁⲧⲥ ⲛⲧⲉⲕⲁⲙⲉⲗⲉⲓⲁ ·
ⲛⲧϩⲉ ⲛⲥⲛⲟⲩϥ · ⲧⲁⲓ
ⲛⲧϩⲉ ⲛⲥⲁϥ ⲧⲁⲓ ⲟⲛ ⲧⲉ ⲧϩⲉ
ⲡⲁⲗⲓⲛ ⲟⲛ · ⲥⲟⲩⲛⲧⲡⲟⲗⲓⲥ ⲙⲡⲉⲭⲣⲓⲥⲧⲟⲥ ⲛⲅϯⲉⲟⲟⲩ ⲛⲁϥ ϫⲉⲁϥⲙⲟⲩ ϩⲁⲣⲟⲕ ·
ⲉⲧⲃⲉⲟⲩ ⲉⲣϣⲁⲛⲟⲩⲥⲟⲛ ⲧⲁⲩⲉⲟⲩϣⲁϫⲉ ⲉϩⲟⲩⲛ ⲉⲣⲟⲕ ϣⲁⲕϭⲱⲛⲧ ⲛⲅⲣⲧϩⲉ ⲛⲛⲉⲓⲑⲏⲣⲓⲟⲛ ⲉϩⲟⲩⲛ ⲉⲣⲟϥ ·
ⲙⲉⲕⲣⲡⲙⲉⲉⲩⲉ ⲣⲱ ϫⲉⲛⲧⲁⲡⲉⲭⲣⲓⲥⲧⲟⲥ · ⲙⲟⲩ ϩⲁⲣⲟⲕ ·
ⲙⲡⲛⲁⲩ ϩⲱⲱϥ ⲉⲧⲉⲣⲉⲡⲉⲕϫⲁϫⲉ
ϯϩⲧⲏⲕ ⲡⲁϣⲏⲣⲉ ⲉⲛϣⲁϫⲉ ⲙⲡⲥⲟⲫⲟⲥ ⲡⲁⲩⲗⲟⲥ · ⲛⲧϩⲉ ⲉⲧϥϫⲱ ⲙⲙⲟⲥ ϫⲉⲟⲩⲛϩⲉⲛⲙⲣⲣⲉ · ⲙⲛϩⲉⲛⲑⲗⲓⲯⲓⲥ ϭⲉⲉⲧ ⲉⲣⲟⲓ ϩⲛⲧϩⲓⲉⲗⲏⲙ ·
ⲁⲗⲗⲁ ⲛϯⲧⲙⲁⲓⲟ ⲁⲛ ⲛⲧⲁⲯⲩⲭⲏ ϩⲛⲗⲁⲁⲩ ⲛϣⲁϫⲉ ⲛⲧϩⲉ ⲛϫⲱⲕ ⲉⲃⲟⲗ ⲙⲡⲁⲇⲣⲟⲙⲟⲥ ·
ⲁⲩⲱ ϫⲉϯⲥⲃⲧⲱⲧ ⲉⲙⲟⲩ ϩⲛⲧϩⲓⲉⲗⲏⲙ ϩⲁⲡⲣⲁⲛ ⲙⲡⲁϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ·
ⲙⲡⲉϩⲓⲥⲉ ⲅⲁⲣ ⲟⲩⲇⲉ ⲡⲉⲓⲣⲁⲥⲙⲟⲥ · ⲕⲱⲗⲧ ⲛⲛⲉⲧⲟⲩⲁⲁⲃ ⲉⲃⲱⲕ ϣⲁⲡϫⲟⲉⲓⲥ ·
ⲧⲱⲕ ⲟⲩⲛ ⲙⲙⲟⲕ ⲛⲅⲣϫⲱⲱⲣⲉ ⲁϩⲣⲟⲕ ⲙⲛⲧⲙⲛⲧϭⲁⲃϩⲏⲧ ⲙⲡⲇⲓⲁⲃⲟⲗⲟⲥ ·
ⲡⲱⲧ ⲛⲧⲟϥ ⲛⲥⲁⲧⲙⲛⲧϫⲁⲣϩⲏⲧ ⲛⲛⲉⲧⲟⲩⲁⲁⲃ ·
ⲱ ⲡⲁϣⲏⲣⲉ · ⲉⲧⲃⲉⲟⲩ ⲉⲕⲡⲏⲧ ⲉⲃⲟⲗ ⲛⲁⲇⲱⲛⲁⲓ ⲡϫⲟⲉⲓⲥ ⲥⲁⲃⲁⲱⲑ ·
ⲉⲕⲡⲏⲧ ϩⲱⲱϥ ⲛⲥⲁⲧⲁⲓⲭⲙⲁⲗⲱⲥⲓⲁ ⲛⲛⲉⲭⲁⲗⲇⲁⲓⲟⲥ ·
ⲉⲧⲃⲉⲟⲩ ⲉⲕϯ ⲙⲡⲉⲕϩⲏⲧ ⲉⲟⲩⲱⲙ ⲙⲛⲛⲇⲁⲓⲙⲟⲛⲓⲟⲛ ·
ϩⲁⲣⲉϩ ⲉⲣⲟⲕ ⲱ ⲡⲁϣⲏⲣⲉ ⲉⲃⲟⲗ ϩⲛⲧⲡⲟⲣⲛⲉⲓⲁ ·
ⲙⲡⲣⲧⲁⲕⲉⲙⲙⲉⲗⲟⲥ · ⲙⲡⲉⲭⲣⲓⲥⲧⲟⲥ ·
ⲙⲡⲣⲥⲱⲧⲙ ⲛⲥⲁⲛⲇⲁⲓⲙⲟⲛⲓⲟⲛ ⲛⲅⲣⲙⲙⲉⲗⲟⲥ ⲙⲡⲉⲭⲣⲓⲥⲧⲟⲥ ⲙⲙⲉⲗⲟⲥ ⲙⲡⲟⲣⲛⲏ ·
ⲁⲣⲓⲡⲙⲉⲉⲩⲉ
ⲱ ⲡⲁϣⲏⲣⲉ ⲡⲱⲧ ⲉⲣⲁⲧϥ ⲙⲡⲛⲟⲩⲧⲉ · ϫⲉⲛⲧⲟϥ ⲡⲉ ⲛⲧⲁϥⲧⲁⲙⲓⲟⲕ · ⲁⲩⲱ ⲁϥϣⲡⲛⲉⲓϩⲓⲥⲉ ⲉⲧⲃⲏⲏⲧⲕ ·
ⲡⲉϫⲁϥ ⲅⲁⲣ ϫⲉⲁⲓϯ ⲛⲧⲁϫⲓⲥⲉ ⲉϩⲉⲛⲙⲁⲥϯⲅⲝ · ⲁⲩⲱ ⲛⲁⲟⲩⲟⲓϭⲉ ⲉϩⲉⲛⲥϣⲛⲁⲁⲥ ⲙⲡⲓⲕⲧⲟ ⲙⲡⲁϩⲟ ⲉⲃⲟⲗ ⲙⲡϣⲓⲡⲉ ⲛⲙⲡⲁϭⲥⲉ ·
ⲱ ⲡⲣⲱⲙⲉ ⲟⲩ ⲉⲣⲟⲕ ⲡⲉ ⲧⲉϩⲓⲏ ⲛⲕⲏⲙⲉ ⲉⲧⲣⲉⲕⲥⲉⲙⲟⲟⲩ ⲉⲃⲟⲗ ϩⲛⲅⲏⲱⲛ ⲡⲁⲓ ⲉⲧⲧⲏϩ ·
ⲟⲩ ⲉⲣⲟⲕ ⲡⲉ ⲛⲉⲓⲙⲉⲉⲩⲉ ⲉⲧⲧⲉϩ ·
ⲧⲱϩ ϣⲁⲛⲧⲉⲛⲉⲓϩⲓⲥⲉ ⲧⲱⲙⲛⲧ ⲉⲣⲟⲕ ·
ⲡⲗⲏⲛ ⲕⲟⲧⲕ ⲛⲅⲣⲓⲙⲉ ϩⲁⲛⲉⲕⲛⲟⲃⲉ ·
ϥⲥⲏϩ ⲅⲁⲣ ϫⲉⲉⲧⲉⲧⲛϣⲁⲛϯϩⲁⲛⲉⲧⲛⲛⲟⲃⲏ · ⲛⲉⲧⲙⲯⲩⲭⲏ ⲛⲁⲛⲁⲩ ⲉⲩⲥⲡⲉⲣⲙⲁ ⲛⲛⲟϭ ⲛⲁϩⲉ ·
ⲁⲕⲛⲁⲩ ϭⲉ ⲱ ⲡⲣⲱⲙⲉ ϫⲉⲧⲡⲁⲣⲁⲃⲁⲥⲓⲥ ϩⲟⲟⲩ · ⲁⲩⲱ ϫⲉϣⲁⲣⲉⲡⲛⲟⲃⲉ ϫⲡⲉⲟⲩⲏⲣ ⲛϩⲓⲥⲉ · ϩⲓⲁⲛⲁⲅⲕⲏ ·
ⲙⲡⲣⲕⲱ ⲧⲉⲕⲕⲗⲏⲥⲓⲁ ⲉⲥⲟ ⲛⲭⲏⲣⲁ ·
ⲛⲁⲓ ⲇⲉ ⲛⲧⲉⲣⲓⲥⲟⲧⲙⲟⲩ
ⲁⲓⲉⲓ ⲉⲃⲟⲗ ⲁⲓⲟⲩⲁϩⲧ ⲛⲥⲱⲟⲩ · ⲉⲁⲓⲕⲱ ⲙⲡⲁⲣⲟⲟⲩϣ ⲧⲏⲣϥ ϩⲓⲓⲏⲥⲟⲩⲥ ⲉⲃⲟⲗ ϫⲉⲙⲛⲗⲁⲁⲩ ⲛϩⲱⲃ ⲛⲁϣⲱⲡⲉ ⲁϫⲙⲡⲛⲟⲩⲧⲉ ⁛—
ⲁⲧⲉⲧⲛⲉⲓⲙⲉ · ϭⲉ ⲱ ⲛⲁⲙⲉⲣⲁⲧⲉ · ϫⲉϩⲉⲛⲙⲉ ⲛⲉ ⲛⲉⲓϣⲁϫⲉ ⲛⲧⲉⲡⲥⲟⲫⲟⲥ ⲡⲁⲩⲗⲟⲥ ⲉⲧϫⲱ ⲙⲙⲟⲥ ϫⲉⲛⲉⲣⲉⲡⲟⲩⲁ ⲡⲟⲩⲁ ϫⲓ ⲛⲁϥ ⲁⲛ ⲙⲡⲧⲁⲉⲓⲟ · ⲁⲗⲗⲁ ⲉⲩⲉⲓⲛⲉ ⲙⲙⲟϥ ⲉⲃⲟⲗ ϩⲓⲧⲙⲡⲛⲟⲩⲧⲉ
ⲕⲁⲧⲁⲧϩⲉ ⲛⲁⲁⲣⲱⲛ · ⲧⲁⲓ ⲧⲉ ⲧϩⲉ ⲙⲡⲉⲭⲣⲓⲥⲧⲟⲥ · ⲛⲧⲁϥϯⲉⲟⲟⲩ ⲛⲁϥ ⲁⲩⲁⲁϥ ⲁⲛ ⲉⲧⲣⲉϥϣⲱⲡⲉ ⲛⲁⲣⲭⲓⲉⲣⲉⲩⲥ · ⲁⲗⲗⲁ ⲡⲉⲛⲧⲁϥϣⲁϫⲉ ⲛⲙⲙⲁϥ ⲡⲉ · ϫⲉⲁⲛⲟⲕ ⲁⲓϫⲡⲟⲕ ⲙⲡϩⲟⲟⲩ ⲁⲩⲱ ⲟⲛ ϫⲉⲛⲧⲟⲕ ⲡⲉ ⲡⲟⲩⲏⲏⲃ ϣⲁⲉⲛⲉϩ ⲕⲁⲧⲁⲧⲁⲝⲓⲥ ⲙⲙⲉⲗⲭⲓⲥⲉⲇⲉⲕ ·
ⲁⲩⲱ ⲛⲧⲉⲓϩⲉ ⲁϥϩⲙⲟⲟⲥ ⲉϫⲙⲡⲉⲑⲣⲟⲛⲟⲥ · ⲛⲧⲉⲡⲓⲥⲕⲟⲡⲏ ϩⲛⲟⲩⲙⲛⲧⲧⲉⲗⲓⲟⲥ · ⲉⲁⲡⲛⲟⲩⲧⲉ
ⲛⲧϩⲉ ⲛⲓⲱⲥⲏⲫ
ⲛⲓⲙ ⲅⲁⲣ ⲡⲉⲧⲛⲁϣϫⲓⲏⲏⲡⲉ
ⲛϥϯ ⲛⲁⲩ ⲙⲡⲉⲧⲟⲩⲛⲁⲁⲓⲧⲉⲓ
ⲧⲉⲧⲛⲥⲟⲟⲩⲛ ⲇⲉ ⲟⲛ · ϫⲉⲧⲕⲟⲩⲓ ⲛⲉⲩⲗⲟⲅⲓⲁ ⲛⲧⲁⲩⲧⲁⲁⲥ ⲛⲁϥ · ϩⲁⲧϩⲏ ⲙⲡϩⲟⲟⲩ ⲁϥⲁⲣⲭⲓⲥⲑⲁⲓ ⲛϩⲏⲧⲥ ⲉϯⲙⲛⲧⲛⲁ · ⲕⲁⲧⲁⲡⲟⲗⲓⲥ ⲁⲩⲱ ⲕⲁⲧⲁϯⲙⲉ · ϣⲁϩⲣⲁⲓ ⲉⲥⲟⲩⲁⲛ ·
ⲛⲉⲧⲟⲩⲛⲁⲛⲧⲟⲩ ⲇⲉ ⲛⲁϥ ⲛⲧⲉⲣⲟⲙⲡⲉ · ⲕⲁⲧⲁⲛⲕⲁⲛⲱⲛ · ⲛⲛⲁⲡⲟⲥⲧⲟⲗⲟⲥ · ϣⲁϥⲧⲛⲛⲟⲟⲩⲥⲟⲩ ϩⲛⲟⲩϩⲱⲡ ϣⲁϩⲉⲛⲣⲱⲙⲉ · ⲉⲩⲣϩⲟⲧⲉ ϩⲏⲧϥ ⲙⲡⲛⲟⲩⲧⲉ · ⲕⲁⲧⲁⲡⲟⲗⲓⲥ · ⲁⲩⲱ ⲕⲁⲧⲁϯⲙⲉ ⲛⲥⲉⲧⲁⲁⲩ ⲛⲛϩⲏⲕⲉ · ϩⲙⲡⲕⲁⲓⲣⲟⲥ ⲛⲧⲉⲡⲣⲱ · ⲉⲧⲉϣⲁⲣⲉⲛϩⲏⲕⲉ ϣⲱⲱⲧ ⲛⲟⲉⲓⲕ ⲉⲙⲉϥⲟⲃϣϥ ⲉⲗⲁⲁⲩ · ⲛϩⲏⲕⲉ · ⲕⲁⲧⲁⲧϩⲉ ⲉⲧⲉⲧⲛⲥⲟⲟⲩⲛ
ⲙⲛⲛⲥⲁⲟⲩⲟⲉⲓϣ · ⲇⲉ ⲉϥⲙⲟⲟⲛⲉ ⲙⲡⲉϥⲟϩⲉ ϩⲛⲟⲩⲛⲟϭ ⲙⲙⲛⲧϥⲁⲓⲣⲟⲟⲩϣ · ⲛϭⲓⲡⲉⲛⲡⲉⲧⲟⲩⲁⲁⲃ ⲛⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ · ⲁϥⲧⲛⲛⲟⲟⲩ ⲛⲟⲩⲉⲡⲓⲥⲧⲟⲗⲏ ϣⲁⲛⲗⲁⲟⲥ ⲧⲏⲣⲟⲩ ⲙⲡⲧⲟϣ ⲛⲕⲃⲧ · ⲉϥⲥⲟϩⲉ ⲙⲙⲟⲟⲩ · ϫⲉϩⲱ ⲉⲣⲱⲧⲛ ⲉⲧⲉⲧⲛⲉⲓⲣⲉ ⲛⲛⲉⲓⲛⲟϭ ⲛⲛⲟⲃⲉ ⲉⲧϩⲟⲣϣ ⲕⲁⲧⲁⲧϩⲉ ⲛⲧⲁⲩⲧⲁⲙⲟⲛ ·
ⲙⲏⲡⲟⲧⲉ ⲛⲧⲉⲡⲛⲟⲩⲧⲉ ϭⲱⲛⲧ ⲉⲣⲱⲧⲛ · ⲛϥϯⲧⲏⲩⲧⲛ ⲉⲧⲟⲟⲧⲟⲩ ⲛⲛⲃⲁⲣⲃⲁⲣⲟⲥ · ⲛⲥⲉⲑⲙⲕⲉⲧⲏⲩⲧⲛ ·
ⲁⲩⲱ ⲟⲛ ⲁϥⲥϩⲁⲓ ϩⲛⲧⲉⲓⲉⲡⲓⲥⲧⲟⲗⲏ ⲉⲧⲙⲙⲁⲩ ϫⲉⲉⲧⲉⲧⲙⲙⲉⲧⲁⲛⲟⲉⲓ ϩⲛⲟⲩϭⲉⲡⲏ ⲡⲛⲟⲩⲧⲉ ⲛⲁⲛⲡϩⲉⲑⲛⲟⲥ · ⲉⲧⲙⲙⲁⲩ ⲉϫⲱⲧⲛ ⲉⲙⲛⲱⲥⲕ ·
ⲁⲩⲱ ⲟⲛ ⲙⲛⲛⲥⲁⲡϩⲉⲑⲛⲟⲥ ⲉⲧⲙⲙⲁⲩ ⲉⲧⲉⲧⲛϣⲁⲛⲡⲁⲓⲇⲉⲩⲉ ⲉϥⲛⲁⲗⲟ ⲁⲛ ⲉϥⲧⲟⲩⲛⲟⲥⲟⲣⲅⲏ ⲉϫⲱⲧⲛ ϩⲓϩⲉⲑⲛⲟⲥ ·
ⲛⲛⲁϣⲧϩⲣⲁϥ · ⲁⲩⲱ ⲛⲁⲧϣⲓⲡⲉ ϩⲙⲡⲉϥϩⲟ · ⲛⲁⲓ ⲉⲧⲛⲁϣⲓⲡⲉ ⲁⲛ ϩⲏⲧϥ ⲛⲟⲩϩⲗⲗⲟ · ⲙⲛⲟⲩϣⲓⲣⲉ ·
ϣⲁϥⲑⲙⲕⲉ· ⲧⲏⲩⲧⲛ ϩⲛϩⲉⲛϩⲓⲥⲉ · ⲛⲧϩⲉ ⲟⲛ ⲛⲛⲉⲡⲗⲩⲅⲏ · ⲙⲫⲁⲣⲁⲱ ⲙⲡⲉⲟⲩⲟⲉⲓϣ ϣⲁⲛⲧⲉϥⲛⲟϫⲟⲩ ⲛⲙⲧⲱ ϩⲛⲧϩⲁⲗⲗⲁⲥⲁ ⲛⲧⲉⲡⲉϥⲣⲡⲙⲉⲉⲩⲉ ⲧⲁⲕⲟ ϩⲛⲟⲩⲱⲛϩ ⲉⲃⲟⲗ ·
ⲙⲁⲣⲉⲧⲙⲉⲧⲁⲛⲟⲓⲁ ⲟⲩⲛ ϭⲱ ⲉⲥⲙⲏⲛ ⲉⲃⲟⲗ ⲛⲙⲙⲏⲧⲛ ϩⲛⲛⲉⲧⲛⲙⲁ ⲛϣⲱⲡⲉ ⲛⲟⲩⲟⲉⲓϣ ⲛⲓⲙ · ⲛⲧⲉⲧⲛⲁϣⲱⲡⲉ ϩⲛⲛⲉⲧⲛϩⲏⲧ · ⲛⲧⲉⲧⲛⲏⲥⲧⲉⲓⲁ ⲁⲩⲝⲁⲛⲉ ϩⲛⲧⲉⲧⲛⲧⲁⲡⲣⲟ ⲛⲟⲩⲟⲉⲓϣ ⲛⲓⲙ ·
ⲡⲛⲁ ⲅⲁⲣ ϣⲁϥϣⲟⲩϣⲟⲩ ⲙⲙⲟϥ ϩⲓϫⲛⲧⲉⲕⲣⲓⲥⲓⲥ ⲕⲁⲧⲁⲡϣⲁϫⲉ ⲛⲓⲁⲕⲱⲃⲟⲥ ⲡⲥⲟⲫⲟⲥ ⲛⲁⲡⲟⲥⲧⲟⲗⲟⲥ ·
ⲕⲁⲓ ⲅⲁⲣ ⲡⲙⲉϩϣⲟⲙⲛⲧ ⲛⲁⲅⲅⲉⲗⲟⲥ ϩⲙⲡⲁⲥⲡⲁⲥⲙⲟⲥ ⲙⲡⲛⲟⲩⲧⲉ ⲡⲉ ⲡⲁⲅⲅⲉⲗⲟⲥ ⲙⲡⲛⲉⲩⲙⲁ ⁛—
ⲧⲙⲛⲧⲛⲁ ⲅⲁⲣ ϣⲁⲥⲛⲉϩⲙⲡⲣⲱⲙⲉ ⲉⲃⲟⲗ ϩⲙⲡⲙⲟⲩ · ⲁⲩⲱ ⲙⲉⲥⲕⲁⲁϥ ⲉⲃⲱⲕ ⲉϩⲟⲩⲛ ⲉⲡⲕⲁⲕⲉ ·
ⲁⲩⲱ ϫⲉⲛⲁⲛⲟⲩⲥ · ⲉⲣⲙⲛⲧⲛⲁ ⲛϩⲟⲩⲟ · ⲉⲥⲉⲩϩⲛⲟⲩⲃ ⲉϩⲟⲩⲛ ·
ⲁⲩⲱ ϫⲉⲡⲉⲧⲉⲟⲩⲛⲧⲁⲕϥ ⲁⲣⲓⲙⲛⲧⲛⲁ ⲛϩⲏⲧϥ ·
ⲙⲡⲣⲧⲣⲉⲡⲉⲕⲃⲁⲗ ⲫⲑⲟⲛⲉⲓ ⲉⲣⲟⲕ ⲉⲕⲉⲓⲣⲉ ⲛⲟⲩⲙⲛⲧⲛⲁ ⲙⲛⲟⲩⲇⲓⲕⲁⲓⲟⲥⲩⲛⲏ ·
ⲁⲩⲱ ⲟⲛ ϫⲉⲛⲁⲛⲟⲩⲕⲟⲩⲓ ⲉⲧⲁⲁϥ ⲙⲙⲛⲧⲛⲁ ϩⲛⲟⲩⲇⲓⲕⲁⲓⲟⲥⲩⲛⲏ · ⲛϩⲟⲩⲟ ⲉϯⲟⲩⲛⲟϭ ϩⲛⲟⲩϫⲓⲛϭⲟⲛⲥ ·
ⲁⲩⲱ ⲙⲡⲣⲕⲧⲉⲡⲉⲕϩⲟ ⲉⲃⲟⲗ ⲛⲗⲁⲁⲩ ⲛϩⲏⲕⲉ · ⲁⲩⲱ ⲛϥⲛⲁⲕⲧⲉⲡⲉϥϩⲟ ⲉⲃⲟⲗ ⲁⲛ ⲙⲙⲟⲕ ⲛϭⲓⲡⲛⲟⲩⲧⲉ ·
ⲁⲩⲱ ⲟⲛ ϫⲉⲡⲕⲟⲩⲓ ⲉⲧⲉⲟⲩⲛⲧⲁⲕϥ ⲙⲡⲣⲣϩⲟⲧⲉ ⲉϯⲙⲛⲧⲛⲁ ⲛϩⲏⲧϥ ⲕⲁⲧⲁⲧϩⲉ ⲛⲧⲁϥϫⲟⲟⲥ · ⲛϭⲓⲡⲣⲱⲙⲉ ⲉⲧⲟⲩⲁⲁⲃ · ⲇⲱⲃⲓⲧ ·
ϭⲱϣⲧ ⲉⲡⲉⲓⲣⲙⲙⲁⲟ · ϫⲉⲛⲉⲓⲛⲉⲩⲏ ⲛⲧⲁϥⲟⲃϣϥ ⲉⲗⲁⲍⲁⲣⲟⲥ
ϫⲉⲡⲁⲉⲓⲱⲧ
ⲡⲉϫⲉⲁⲃⲣⲁϩⲁⲙ ⲇⲉ ⲛⲁϥ · ϫⲉⲡⲁϣⲏⲣⲉ · ⲁⲣⲓⲡⲙⲉⲉⲩⲉ
ⲧⲉⲛⲟⲩ ⲇⲉ ϩⲱⲱϥ
ⲉⲕⲥⲁⲛⲁϣⲧ ϩⲛϩⲉⲛⲱⲃⲧ · ⲙⲛϩⲉⲛⲡⲁⲡⲟⲓ
ⲡϩⲏⲕⲉ ϩⲱⲱϥ ⲉⲕⲱⲃϣ ⲙⲙⲟⲕ ⲉⲣⲟϥ ⲉⲧⲙⲛⲁ
ⲁⲩⲱ ⲉϣⲱⲡⲉ ⲟⲩⲛⲟⲩⲕⲟⲩⲓ ⲛⲉⲗⲁⲭⲉⲓⲥⲧⲟⲛ ϣⲟⲟⲡ ⲛⲁϥ · ϣⲁⲕϣⲁⲁⲧϥ ⲙⲙⲟϥ ⲁⲇⲓⲕⲱⲥ ·
ⲉϣϫⲉⲛⲅⲛⲁϯ ⲛⲁϥ ⲁⲛ ϩⲛⲛⲉⲧⲉⲛⲟⲩⲕ ⲛⲉ · ⲕⲁⲛ ϯⲥⲟ ⲉⲣⲟϥ ⲛⲅⲣⲟⲉⲓⲥ · ⲛⲁϥ ⲉⲡⲇⲓⲕⲁⲓⲟⲛ · ⲙⲡⲣⲃⲁⲣⲉⲓ ⲙⲙⲟϥ ϩⲛⲧⲉⲕⲙⲛⲧⲣⲉϥϫⲓⲛϭⲟⲛⲥ ⁛—
ⲕⲥⲟⲟⲩⲛ ϫⲉⲛⲧⲟⲕ ⲙⲛⲡϩⲏⲕⲉ ⲛⲧⲁⲩⲧⲁⲙⲓⲉⲧⲏⲩⲧⲛ ϩⲙⲡⲉⲓⲟⲙⲉ ⲛⲟⲩⲱⲧ
ⲙⲡⲣⲗⲩⲡⲏ ⲙⲙⲟϥ ϫⲉⲛⲛⲉⲡⲛⲟⲩⲧⲉ ⲗⲩⲡⲉⲓ ⲙⲙⲟⲕ ·
ⲟⲩⲛⲟⲩⲙⲁ ⲛϯϩⲁⲡ · ⲛⲁϣⲱⲡⲉ ⲛⲥⲉⲕⲣⲓⲛⲉ · ⲙⲡⲟⲩⲁ ⲡⲟⲩⲁ ⲡⲣⲟⲥⲛⲉⲛⲧⲁϥⲁⲁⲩ · ⲉⲓⲧⲉ ⲁⲅⲁⲑⲟⲛ ⲉⲓⲧⲉ ⲡⲉⲧϩⲟⲟⲩ ⁛—
ⲉⲓⲥ ⲛⲁⲓ ⲛⲉⲧⲉϥⲥϩⲁⲓ ⲙⲙⲟⲟⲩ ⲛϩⲁϩ ⲛⲥⲟⲡ ϣⲁⲡⲗⲁⲟⲥ · ⲧⲏⲣϥ ⲛϭⲓⲡⲙⲁⲓⲛⲟⲩⲧⲉ ⲛⲉⲓⲱⲧ ⲁⲡⲁ ⲡⲉⲥⲩⲛⲑⲓⲟⲥ
ⲛⲛⲁϭⲙϭⲟⲙ ⲇⲉ ⲛⲕⲟⲥⲙⲉⲓ ⲙⲡⲉⲛⲕⲱⲙⲓⲟⲛ ⲙⲡⲡⲉⲧⲟⲩⲁⲁⲃ ⲛⲁϣ ⲛϩⲉ ⲉⲓⲙⲏⲧⲓ ⲉⲃⲟⲗ ϩⲛⲧⲉϥⲧⲁⲡⲣⲟ ⲙⲙⲓⲛⲙⲙⲟϥ ·
ⲁⲗⲗⲁ ⲙⲁⲣⲛⲡⲁⲣⲁⲕⲁⲗⲉⲓ ⲙⲙⲟϥ ⲛϥⲭⲱⲣⲏⲅⲉⲓ ⲛⲁⲛ · ⲙⲡϣⲱϫⲡ ⲉⲧϣϣⲉ ⲉⲧⲁⲩⲟⲟϥ ⲉⲡⲉⲓⲉⲅⲕⲱⲙⲓⲟⲛ · ⲕⲁⲧⲁⲡϣⲓ ⲛⲧⲙⲙⲛⲧⲉⲗⲁⲭⲓⲥⲧⲟⲥ ·
ⲁⲛⲟⲛ ϩⲉⲛϩⲓⲕⲁⲛⲟⲥ · ⲁⲛ ⲉⲡⲱϩ ϣⲁⲧϩⲁⲯⲓⲥ · ⲛⲛⲉϥⲁⲣⲉⲧⲏ · ⲱ ⲡⲁⲥⲕⲏⲧⲏⲥ ⲉⲧⲛⲁⲛⲟⲩϥ · ⲡⲁⲓ ⲟⲛ ⲉⲧⲕⲟⲥⲙⲉⲓ ϩⲛⲛⲁⲣⲉⲧⲏ · ⲙⲡⲉⲡⲛⲉⲩⲙⲁ ⲉⲧⲟⲩⲁⲁⲃ · ⲡⲁⲛⲇⲓⲕⲁⲓⲱⲙⲁ ⲙⲛⲛⲉⲛⲧⲟⲗⲏ ⲧⲏⲣⲟⲩ ⲉⲧⲙⲏϩ ⲛⲱⲛϩ ⁛—
ⲁⲗⲏⲑⲱⲥ ⲉⲓϣⲁⲛϣⲱⲡⲉ · ⲉⲓⲣⲏⲧ ⲛⲗⲁⲥ ⲧⲏⲣⲧ ⲛϯⲛⲁⲉϣϭⲙϭⲟⲙ ⲁⲛ ⲉⲧⲁⲓⲟⲕ ⲕⲁⲧⲁⲡⲟⲩ ⲛⲧⲃⲁ ⲛⲛⲉⲕⲁⲣⲉⲧⲏ · ⲁⲩⲱ ⲡⲕⲉⲕⲟⲩⲓ ⲛⲧⲁⲛⲉⲩⲡⲟⲣⲉⲓ ⲙⲙⲟϥ ⲉⲕⲁⲧⲁⲃⲁⲗⲉ ⲙⲙⲟϥ · ⲉⲡⲕⲁⲍⲱⲫⲩⲗⲁⲕⲓⲟⲛ · ⲧⲉⲕⲭⲁⲣⲓⲥ ⲧⲉ ⲛⲧⲁⲥⲥⲃⲧⲱⲧϥ ⲛⲁⲛ ⁛
ⲧⲛⲥⲟⲟⲩⲛ ⲅⲁⲣ ϫⲉⲛⲧⲣⲭⲣⲉⲓⲁ ⲁⲛ ⲙⲡⲉⲛⲗⲁⲥ · ⲉⲧϭⲟϫⲃ ⲉⲧⲣⲉⲛϫⲱ ⲉⲣⲟⲕ ⲛϩⲉⲛⲕⲟⲩⲓ ⲛϣⲁϫⲉ ⲛⲉⲅⲕⲱⲙⲓⲟⲛ · ⲉⲃⲟⲗ ϫⲉⲉⲣⲉⲡⲉⲕⲡⲟⲗⲩⲧⲉⲩⲙⲁ · ϩⲛⲙⲡⲏⲩⲉ · ⲕⲁⲧⲁⲡϣⲁϫⲉ ⲙⲡⲗⲁⲥ · ⲙⲡⲉⲥϯⲛⲟⲩϥⲉ ⲡⲁⲩⲗⲟⲥ ϫⲉⲁⲛⲟⲛ ⲇⲉ · ⲉⲣⲉⲡⲉⲛⲡⲟⲗⲩⲧⲉⲩⲉ ⲙⲁϩ ⲛⲙⲡⲏⲩⲉ · ⲡⲙⲁ ⲉⲧⲛϭⲱϣⲧ ⲉⲃⲟⲗ ϩⲏⲧϥ ⁛
ⲁⲗⲗⲁ ⲙⲁⲣⲛϫⲉϩⲉⲛⲕⲟⲩⲓ ⲉⲧⲃⲉⲡⲡⲉⲧⲟⲩⲁⲁⲃ · ⲉⲩⲉⲟⲟⲩ ⲙⲡⲛⲟⲩⲧⲉ ·
ⲁⲥϣⲱⲡⲉ ⲇⲉ ⲙⲡⲉⲟⲩⲟⲉⲓϣ ⲛⲧⲁⲡⲛⲟⲩⲧⲉ ⲉⲓⲛⲉ ⲙⲡϩⲉⲑⲛⲟⲥ · ⲛⲙⲡⲉⲣⲥⲟⲥ · ⲉϫⲱⲛ ⲉⲧⲃⲉⲛⲉⲛⲛⲟⲃⲉ · ⲁⲁⲡⲁ
ⲁϥⲟⲩⲱϣⲃ ⲛϭⲓⲡⲁⲉⲓⲱⲧ ϫⲉⲡⲛⲟⲩⲧⲉ ⲛⲁⲕⲁⲁⲛ ⲁⲛ ⲛⲥⲱϥ ⲱ ⲡⲁϣⲏⲣⲉ · ⲁⲗⲗⲁ ϥⲛⲁⲭⲱⲣⲏⲅⲉⲓ ⲛⲁⲛ ⲛⲧⲉⲛⲭⲣⲉⲓⲁ ⲧⲏⲣⲥ ·
ⲁϥϫⲟⲟⲥ ⲅⲁⲣ ϫⲉⲙⲡⲣϥⲓⲣⲟⲟⲩϣ ⲉⲡⲉϥⲣⲁⲥⲧⲉ · ⲣⲁⲥⲧⲉ ⲅⲁⲣ ⲛⲁϥⲓⲣⲟⲟⲩϣ ϩⲁⲣⲟϥ ·
ⲁⲩⲱ ⲟⲛ ⲙⲡⲛⲁⲩ ⲉⲧⲉⲣⲉϩⲏⲗⲓⲁⲥ ⲡⲉⲑⲉⲥⲃⲩⲧⲏⲥ ϩⲓⲧⲉⲣⲏⲙⲟⲥ · ⲉⲣⲉⲛⲁⲃⲟⲕⲉ ⲛⲟⲉⲓⲕ ⲛⲁϥ ⲙⲡⲛⲁⲩ ⲛϣⲱⲣⲡ ⲙⲙⲏⲛⲉ · ⲁⲩⲱ ⲟⲛ ⲙⲡⲛⲁⲩ ⲛⲣⲟⲩϩⲉ ·
ⲛⲧⲉⲣⲉϥⲛⲕⲟⲧⲕ ⲇⲉ ⲟⲛ ϩⲁⲡϣⲏⲛ ⲉⲧⲟⲩⲙⲟⲩⲧⲉ ⲉⲣⲟϥ ϫⲉϩⲣⲁⲑⲙⲉⲛ ⲁϥⲧⲱⲟⲩⲛ ⲁϥϩⲉ ⲉⲣⲟⲥ ⲉⲟⲩⲛⲟⲩⲟⲉⲓⲕ ϩⲁϫⲱϥ ⲙⲛⲟⲩⲛⲕⲁ ⲙⲙⲟⲟⲩ ·
ⲡⲉϫⲉⲛⲁⲅⲅⲉⲗⲟⲥ ⲛⲁϥ ϫⲉⲧⲱⲟⲩⲛ ⲛⲅⲟⲩⲉⲙⲟⲉⲓⲕ ⲛⲅⲥⲉⲙⲟⲟⲩ ·
ⲁϩⲏⲗⲓⲁⲥ ⲇⲉ ⲟⲩⲱⲙ ⲙⲡⲟⲉⲓⲕ ⲁϥⲥⲱ ⲙⲡⲙⲟⲟⲩ ⲁϥⲙⲟⲟϣⲉ ϩⲛⲧⲉϩⲓⲏ
ⲁⲓⲟⲩⲱϣⲃ ⲇⲉ ⲛⲁϥ · ϫⲉⲁⲓϩⲉ ⲁⲓⲑⲗⲓⲃⲉ · ⲁⲗⲗⲁ ⲧⲙⲉ ⲧⲉ ⲧⲁⲓ · ϫⲉⲛⲧⲉⲣⲉⲕⲃⲱⲕ · ⲉϩⲟⲩⲛ ⲉⲡϫⲁⲓⲉ ·
ⲛⲅⲕⲟⲧⲕ ⲉⲃⲟⲗ · ϣⲁⲣⲟⲓ ⲛⲕⲉⲥⲟⲡ ⲛⲧⲁⲛⲁⲩ ⲉⲡⲉⲕϩⲟ ⲉⲧⲙⲉϩ ⲛⲣⲁϣⲉ ⲉϥⲧⲏⲕ ⲟⲩⲟⲉⲓⲛ · ⲛⲧϩⲉ ⲙⲡⲁⲙⲱⲩⲥⲏⲥ · ⲡⲛⲟⲙⲟⲑⲉⲧⲏⲥ ⲁⲧⲁϩⲉⲝⲏⲥ ·
ⲥⲙⲛⲧⲥ ⲁⲓⲗⲟ ⲉⲓⲟⲃⲉ ·
ⲁϥⲟⲩⲱϣⲃ ⲇⲉ ⲛⲁⲓ ϫⲉⲕⲁⲣⲱⲕ ⲡⲁϣⲏⲣⲉ · ⲡⲉⲧⲭⲱⲣⲏⲅⲉⲓ · ⲛⲧⲉⲧⲣⲟⲫⲏ ⲛⲛⲁⲃⲟⲕⲉ ⲉⲧⲉⲛⲥⲉϫⲟ ⲁⲛ · ⲟⲩⲇⲉ ⲛⲥⲉⲱⲥϣ ⲁⲛ · ⲟⲩⲇⲉ ⲛⲥⲉⲥⲱⲟⲩϩ ⲁⲛ ⲉϩⲟⲩⲛ ⲉⲁⲡⲟⲑⲩⲕⲏ · ⲛⲧⲟϥ ⲡⲉ ⲛⲧⲁϥⲭⲱⲣⲏⲅⲉⲓ ⲛⲁⲛ ⲛⲛⲉⲓⲙⲟⲟⲩ ⲉⲧⲉⲛⲭⲣⲉⲓⲁ ·
ⲡⲉⲧⲛⲁⲕⲱⲡⲉϥⲣⲟⲟⲩϣ ⲅⲁⲣ ϩⲓⲓⲏⲥⲟⲩⲥ ϥⲛⲁϥⲓⲡⲉϥⲣⲟⲟⲩϣ ⲅⲁⲣ ϩⲙⲙⲁ ⲛⲓⲙ ⲉⲧϥⲛⲁⲃⲱⲕ ⲉⲣⲟϥ ·
ⲁⲧⲉⲧⲛⲉⲓⲙⲉ ϭⲉ ⲱ ⲛⲁⲙⲉⲣⲁⲧⲉ · ϫⲉⲙⲁ ⲛⲓⲙ ⲉⲧϥⲛⲁⲃⲱⲕ ⲉⲣⲟϥ · ⲉⲣⲉⲧⲉϥϩⲉⲗⲡⲓⲥ ⲧⲏⲣⲥ ⲓⲏⲥⲟⲩⲥ ⲉϥⲉⲓⲣⲉ ⲙⲡⲙⲉⲉⲩⲉ ⲙⲡⲉⲧⲥⲏϩ · ϩⲛⲓⲉⲣⲉⲙⲓⲁⲥ ⲡⲉⲡⲣⲟⲫⲏⲧⲏⲥ ϫⲉϥⲥϩⲟⲩⲟⲣⲧ ⲛϭⲓⲡⲉⲧⲉⲣⲉⲧⲉϥϩⲉⲗⲡⲓⲥ ϣⲟⲟⲡ ϩⲓⲣⲱⲙⲉ ⁛
ϥⲥⲙⲁⲙⲁⲁⲧ ⲇⲉ ⲛϭⲓⲡⲣⲱⲙⲉ · ⲛⲧⲁϥⲕⲁϩⲧⲏϥ ⲉⲡϫⲟⲉⲓⲥ · ⲁⲩⲱ ⲡϫⲟⲉⲓⲥⲛⲁϣⲱⲡⲉ ⲛⲁϥ ⲛϩⲉⲗⲡⲓⲥ ·
ϥⲛⲁⲣⲧϩⲉ ⲛⲟⲩϣⲏⲛ ⲉϥⲣⲟⲟⲩⲧ ϩⲓϫⲛⲟⲩⲙⲟⲟⲩ · ⲁⲩⲱ ⲛⲛⲉⲛⲉϥⲛⲟⲩⲛⲉ ϫⲉⲛⲁ ϩⲓϫⲛⲟⲩⲁⲧⲃⲉⲥ ⁛—
ⲉⲓⲛⲁϫⲉ ⲟⲩ ⲛⲧⲁⲕⲁⲟⲩ
ⲉⲓⲛⲁⲧⲛⲧⲱⲛⲅ ⲉⲛⲓⲙ ⲱ ⲡⲣⲱⲙⲉ ⲙⲙⲁⲕⲁⲣⲓⲟⲥ ⲁⲡⲁ ⲡⲉⲥⲩⲛⲑⲓⲟⲥ ·
ⲉⲓⲛⲁⲧⲛⲧⲱⲛⲅ ⲉⲁⲃⲉⲗ ⲛⲧⲁϥϣⲱⲡⲉ ⲛⲁⲣⲭⲏ ⲛⲧⲙⲛⲧⲣⲉϥϣⲙϣⲉⲛⲟⲩⲧⲉ · ⲙⲛⲧⲙⲛⲧⲁⲣⲭⲓⲉⲣⲉⲩⲥ · ⲙⲡⲛⲟⲩⲧⲉ ⲉⲁϥⲣϣⲟⲣⲡ ⲉⲧⲁⲗⲟ ⲛⲛⲉϥⲑⲩⲥⲓⲁ ⲉϩⲣⲁⲓ ⲙⲛⲛⲉϥⲡⲣⲟⲥⲫⲟⲣⲁ ⁛—
ⲉⲧⲃⲉⲡⲁⲓ ϯⲛⲁⲙⲁⲕⲁⲣⲓⲍⲉ ⲛⲧⲉⲕⲙⲛⲧⲉⲓⲱⲧ · ⲉⲧⲟⲩⲁⲁⲃ · ⲉⲃⲟⲗ ϫⲉⲁⲕϣⲱⲡⲉ ⲛⲉⲓⲱⲧ · ⲛⲛⲟⲣⲫⲁⲛⲟⲥ · ⲁⲩⲱ ⲁⲧⲧⲁⲡⲣⲟ ⲛⲧⲉⲭⲏⲣⲁ ⲥⲙⲟⲩ ⲉⲣⲟⲕ ⲙⲡⲡⲉⲧⲟⲩⲁⲁⲃ ⲛⲉⲡⲓⲥⲕⲟⲡⲟⲥ ⲁⲡⲁ ⲡⲉⲥⲩⲛⲑⲓⲟⲥ
ⲁⲩⲣϣⲡⲏⲣⲉ ·
ⲁⲩⲱ ⲁⲩϯⲉⲟⲟⲩ ⲛⲧⲉⲕⲙⲛⲧⲣⲉϥϣⲙϣⲉⲛⲟⲩⲧⲉ ⁛
ⲁⲕϣⲱⲡⲉ ⲛⲉⲩⲅⲉⲛⲏⲥ · ⲛⲛⲉⲧϩⲏⲛ ⲉⲣⲟⲕ · ⲁⲩⲱ ⲁⲩϯⲉⲟⲟⲩ ⲛⲁⲕ ⲛϭⲓⲛⲉϩⲣⲱⲙⲁⲓⲟⲥ ·
ⲁⲕⲕⲁⲧⲁⲣⲅⲉⲓ ⲙⲡⲧⲟⲡⲟⲥ ⲛⲙⲙⲟⲛⲁⲣⲭⲓⲱⲛ ·
ⲁⲩⲱ ⲁⲕⲧⲱⲙ ⲉⲣⲱⲟⲩ · ⲛⲛⲉⲑⲏⲣⲓⲟⲛ · ⲁⲩⲱ ⲁⲩⲁⲡⲟⲣⲉⲓ ⲛϭⲓⲛⲕⲁⲗⲉⲁⲕⲣⲁ · ⲁⲩⲱ ⲁⲩⲁⲛⲁⲭⲱⲣⲉⲓ ⲛϭⲓⲛⲅⲉⲛⲏⲕⲟⲥ ⁛—
ⲁⲕϫⲣⲟ ⲉⲡⲁⲙⲁⲁⲏⲕ ⲛⲧϩⲉ ⲛⲓⲏⲥⲟⲩ ⲡϣⲏⲣⲉ ⲛⲛⲁⲩⲏ · ⲁⲩⲱ ⲕϫⲣⲟ ⲉⲡⲁⲙⲟⲣⲣⲁⲓⲟⲥ ⲛⲧϩⲉ ⲙⲡⲓⲥⲣⲁⲏⲗ ⁛—
ⲁⲕϫⲓ ⲛⲧⲡⲁⲛϩⲟⲡⲗⲓⲁ ⲙⲡⲛⲟⲩⲧⲉ · ⲉⲧⲃⲉⲡⲁⲓ ⲁⲕϭⲙϭⲟⲙ ⲉⲱϣⲙⲥⲟⲟⲧⲉ ⲛⲓⲙ ⲙⲡⲡⲟⲛⲏⲣⲟⲥ · ⲉⲧϫⲉⲣⲟ ⁛— ⲁⲩⲱ ⲁⲕⲡⲟⲗⲉⲙⲉⲓ ⲛⲛⲁϩⲣⲛⲛⲕⲟⲧⲥ ⲙⲡⲇⲓⲁⲃⲟⲗⲟⲥ ⁛—
ⲁⲕⲁⲙⲁϩⲧⲉ ⲙⲡⲉⲑⲩⲣⲱⲛ ⲛⲧⲡⲓⲥⲧⲓⲥ · ⲁⲩⲱ ⲁⲕⲟⲩⲱⲧϩ ⲉⲛⲉⲕⲟⲩⲣⲏⲏⲧⲉ ϩⲙⲡⲥⲟⲃⲧⲉ ⲙⲡⲉⲩⲁⲅⲅⲉⲗⲓⲟⲛ ⲛⲧⲉⲓⲣⲏⲛⲏ ·
ⲁⲡⲉⲕⲥⲟⲉⲓⲧ ⲡⲱϩ ϣⲁⲛⲉⲕⲣⲣⲱⲟⲩ ⲛⲧⲟⲓⲕⲟⲩⲙⲉⲛⲏ · ⲁⲕϣⲱⲡⲉ ⲛⲥⲟⲫⲟⲥ ⲛⲛⲁϩⲣⲛⲛⲁⲣⲭⲱⲛ ⲛⲧϩⲉ ⲙⲡⲁⲅⲓⲟⲥ ⲁⲑⲁⲛⲁⲥⲓⲟⲥ · ⲁⲩⲱ ⲁⲡⲛⲟⲩⲧⲉ ϯϭⲟⲙ ⲛⲁⲕ ϩⲛⲛⲉⲅⲣⲁⲫⲏ ·
ⲛⲉⲕϣⲓⲛⲉ ⲇⲉ ⲛⲥⲁⲛⲉⲓⲁⲓⲱⲛ ⲉⲧⲛⲁϣⲱⲡⲉ ϩⲙⲡⲉⲕⲛⲟⲩⲥ · ⲁⲩⲱ ⲛⲉⲕϯ ⲙⲡⲉⲕⲟⲩⲟⲓ ⲡⲉ ⲛⲥⲁⲛⲃⲁⲑⲙⲟⲥ ⲉⲧϩⲏⲡ · ⲧⲥⲟⲫⲓⲁ ⲛⲧⲉⲡⲛⲟⲩⲧⲉ ·
ⲁⲕϣⲱⲡⲉ ⲛⲑⲉⲱⲣⲓⲕⲟⲥ ⲛⲧϩⲉ ⲙⲡⲡⲉⲧⲟⲩⲁⲁⲃ ⲁⲡⲁ ⲡⲁϩⲱⲙⲱ ⲡⲉⲓⲱⲧ ⲛⲧⲕⲟⲓⲛⲱⲛⲓⲁ ·
ⲁⲡⲛⲟⲩⲧⲉ ϯ ⲛⲟⲩⲛⲟϭ ⲛⲕⲁⲧⲁⲥⲧⲁⲥⲓⲥ ϩⲛⲛⲉⲕϩⲟⲟⲩ · ⲁⲩⲱ ⲁϥⲭⲁⲣⲓⲍⲉ ⲛⲁⲕ ⲛⲧⲉϥⲉⲓⲣⲏⲛⲏ ϩⲛⲧⲉⲕⲅⲉⲛⲉⲁ ·
ⲁⲡⲛⲟⲩⲧⲉ ⲉⲓⲛⲉ ⲉⲃⲟⲗ ⲛⲧⲉⲕⲇⲓⲕⲁⲓⲟⲥⲩⲛⲏ ⲛⲧϩⲉ ⲙⲡⲟⲩⲟⲉⲓⲛ · ⲁⲩⲱ ⲁϥⲧⲣⲉⲛⲉⲕϩⲁⲡ · ϣⲱⲡⲉ ⲛⲧϩⲉ ⲙⲡⲛⲁⲩ ⲙⲙⲉⲉⲣⲉ ·
ⲁⲕϩⲁⲣⲉϩ ⲉⲧⲉⲛⲧⲟⲗⲏ ⲙⲡⲛⲟⲩⲧⲉ · ⲉⲧⲃⲉⲡⲁⲓ ⲁⲧⲉⲕⲉⲉⲓⲣⲏⲛⲏ ⲣⲧϩⲉ
ⲉⲓⲛⲁⲧⲛⲧⲱⲛⲅ ⲉⲛⲓⲙ ⲱ ⲡⲁⲕⲉⲗⲁⲣⲭⲏⲥ ⲉⲧⲟⲩⲁⲁⲃ ⲁⲡⲁ ⲡⲉⲥⲩⲛⲑⲓⲟⲥ ⲡⲟⲩⲏⲏⲃ ⲉⲧⲛϩⲟⲧ
⁛— ⲉⲓⲛⲁⲧⲛⲧⲱⲛⲅ ⲉⲛⲱϩⲉ · ⲡⲁⲓ ⲛⲧⲁⲡⲛⲟⲩⲧⲉ ϣⲱⲗⲙ ⲉⲛⲉϥⲑⲩⲥⲓⲁ ⲉⲧⲟⲩⲁⲁⲃ · ⲁⲕϫⲓϯⲡⲉ ⲅⲁⲣ ϫⲉⲛⲁⲛⲟⲩ ⲡⲣϩⲱⲃ ⲁⲩⲱ ⲙⲉⲣⲉⲡⲉⲕϩⲏⲃⲥ ϫⲉⲛⲁ ⲛⲧⲉⲩϣⲏ ⲧⲏⲣⲥ ·
ⲁⲕⲧⲁⲙⲓⲟ ⲛⲁⲕ ⲛϩⲉⲛϩⲟⲓⲧⲉ · ⲛⲉⲡⲟⲩⲣⲁⲛⲓⲟⲛ ⲉⲃⲟⲗ ϩⲙⲡϣⲛⲥ · ⲙⲛⲡϫⲏⲕⲉ · ⲁⲩⲱ ⲁⲕⲧⲱⲱϭⲉ ⲛⲟⲩⲙⲁ ⲛⲉⲗⲟⲟⲗⲉ ⲉⲃⲟⲗ ϩⲙⲡⲕⲁⲣⲡⲟⲥ ⲛⲛⲉⲕϭⲓϫ ·
ⲁⲕϣⲱⲡⲉ ⲛⲇⲓⲕⲁⲓⲟⲥ ϩⲛⲧⲙⲛⲧⲣⲉϥϣⲙϣⲉⲛⲟⲩⲧⲉ · ϩⲙⲡⲉⲕϩⲏⲧ ⲧⲏⲣϥ ⲙⲛⲧⲉⲕⲯⲩⲭⲏ ⲧⲏⲣⲥ ⁛—
ⲁⲡⲛⲟⲩⲧⲉ ϯ ⲛⲁⲕ ⲙⲡϩⲟⲩoⲙⲡⲉ ⲛⲧϩⲉ ⲛϩⲏⲗⲓⲁⲥ ·
ⲁϥⲧⲣⲉⲛⲉⲧⲥⲁϣⲉϩⲗⲟϭ ⲛⲧⲟⲟⲧⲥ ⲛⲧⲉⲕⲇⲓⲁⲕⲱⲛⲓⲁ · ⲛⲧϩⲉ ⲉⲗⲓⲥⲁⲓⲟⲥ ⁛—
ⲁⲛⲧⲟⲩⲉⲓⲏ ϩⲗⲟϭ ϩⲛⲛⲉⲕϩⲟⲟⲩ ⁛— ⲁⲩⲱ ⲁⲛⲃⲟⲩⲛⲟⲥ ⲧⲁⲩⲉⲉⲣⲱⲧⲉ ⲉⲃⲟⲗ ϩⲛⲧⲉⲕⲅⲉⲛⲉⲁ ·
ⲛⲉⲕⲕⲱⲧ ⲅⲁⲣ ⲛⲛⲉⲕϣⲏⲣⲉ ϩⲓϫⲛⲧⲡⲉⲧⲣⲁ ⲛⲁⲧⲕⲓⲙ · ⲡⲉⲭⲣⲓⲥⲧⲟⲥ · ⲁⲩⲱ ⲛⲉⲕⲕⲱⲧ ⲛϩⲏⲧⲟⲩ ⲛⲟⲩⲡⲓⲥⲧⲓⲥ ⲛⲁⲓⲱⲛⲓⲟⲛ ⁛—
ⲁⲕϣⲱⲡⲉ ⲛⲟⲩⲁⲛⲁⲡⲁⲩⲥⲓⲥ ⲛⲛⲣⲙⲛⲕⲏⲙⲉ · ⲁⲩⲱ ⲛⲉⲩⲫⲣⲁⲥⲓⲁ ⲛⲛⲉⲝⲉⲛⲓⲕⲟⲥ ⁛—
ⲁⲕϣⲱⲡⲉ ⲛⲣⲉϥϣⲡϩⲓⲥⲉ · ϩⲛⲧⲇⲓⲁⲕⲱⲛⲓⲁ ⲛⲛϩⲏⲕⲉ · ⲁⲩⲱ ⲛⲃⲟⲏⲑⲉⲓⲁ ⲛⲛⲉⲧϩⲏϣ ⲧⲏⲣⲟⲩ ·
ⲁⲕⲑⲉⲱⲣⲉⲓ · ⲙⲡⲉⲥⲟⲟⲩ ⲛⲧⲉⲗⲓⲟⲛ ⲙⲡⲛⲉⲩⲙⲁⲧⲓⲕⲟⲛ · ⲁⲩⲱ ⲁⲕⲙⲧⲟⲛ ⲙⲙⲟⲕ ⲛⲧⲙⲏⲧⲉ ⲛⲛⲉⲕϣⲏⲣⲉ · ⲛⲧϩⲉ ⲛⲓⲁⲕⲱⲃ ·
ⲁⲕϣⲱⲡⲉ ⲛⲥⲟⲫⲟⲥ ⲛⲧϩⲉ ⲛⲥⲟⲗⲟⲙⲱⲛ · ⲁⲩⲱ ⲁⲕⲗⲏⲣⲟⲛⲟⲙⲉⲓ ⲙⲡⲉⲥⲙⲟⲩ ϩⲓⲧⲙⲡⲛⲟⲩⲧⲉ ·
ⲉⲧⲃⲉⲡⲁⲓ ⲁⲕϩⲉ ⲉⲛⲉϩⲓⲟⲟⲩⲉ ⲉⲧⲥⲗⲉϭⲗⲱϭ · ⲁⲕϫⲉⲕⲡⲱⲧ ⲉⲃⲟⲗ · ⲁⲕϩⲁⲣⲉϩ ⲉⲡⲓⲥⲧⲓⲥ · ⲁⲕϫⲓ ⲙⲡⲉⲕⲗⲟⲙ ⲛⲧⲇⲓⲕⲁⲓⲟⲥⲩⲛⲏ ⲉϫⲛⲧⲉⲕⲁⲡⲉ ⁛—
ⲁⲕⲕⲁⲡⲉⲕⲥⲡⲉⲣⲙⲁ ⲛⲁⲕ ϩⲛⲥⲓⲱⲛ · ⲱ ⲁⲡⲁ ⲡⲉⲥⲩⲛⲑⲓⲟⲥ · ⲁⲩⲱ ⲁⲕϫⲡⲟ ⲛⲁⲕ ⲛⲛⲣⲙⲛⲏⲓ ϩⲛⲧϩⲓⲉⲣⲟⲩⲥⲁⲗⲏⲙ ⲛⲧⲡⲉ ·
ⲁⲕϫⲓ ⲛⲧⲥⲏϥⲉ ⲙⲡⲉⲡⲛⲉⲩⲙⲁ ⲉⲧⲟⲩⲁⲁⲃ ⲉⲃⲟⲗ ϩⲓⲧⲛϣⲗⲏⲗ ⲛⲓⲙ · ⲙⲛⲥⲟⲡⲥⲡ ⲛⲓⲙ · ⲉⲧⲃⲉ ϫⲉⲁⲕϭⲙϭⲟⲙ ⲉⲛⲕⲟⲥⲙⲱⲕⲣⲁⲧⲱⲣ ⲙⲡⲕⲁⲕⲉ ⁛—
ⲁⲕⲑⲉⲱⲣⲉⲓ
ⲁⲕⲕⲱⲧ ⲙⲡⲏⲓ ⲙⲡⲛⲟⲩⲧⲉ · ⲛⲧϩⲉ ⲛⲥⲟⲗⲟⲙⲱⲛ · ⲁⲩⲱ ⲁⲕϫⲱⲕ ⲉⲃⲟⲗ ⲛⲧⲉϥⲁⲩⲗⲏ ⲛⲧϩⲉ ⲛⲍⲟⲣⲟⲃⲁⲃⲉⲗ ·
ⲁⲕⲙⲟⲟϣⲉ ϩⲛⲧⲥⲱϣⲉ ⲙⲡⲕⲓⲕⲟⲛ · ⲉⲧⲃⲉⲡⲁⲓ ⲁⲕϭⲓⲛⲉ ⲙⲡⲁϩⲟ · ⲙⲡⲙⲩⲥⲧⲏⲣⲓⲟⲛ · ⲉⲧⲟⲩⲁⲁⲃ ·
ⲁⲕϣⲱⲡⲉ ⲛⲁⲕ ⲁⲓⲣⲉⲟⲥ ϩⲙⲡⲉⲕϩⲏⲧ · ⲉⲧⲃⲉⲡⲁⲓ ⲁⲡⲛⲟⲩⲧⲉ ϯ ⲛⲁⲕ ⲙⲡⲥⲓⲟⲩ ⲙⲡⲟⲩⲟⲉⲓⲛ ⲛⲧⲉϥⲅⲛⲱⲥⲓⲥ ⁛—
ⲁⲕⲟⲩⲱⲙ ⲉⲃⲟⲗ ϩⲙⲡⲟⲉⲓⲕ · ⲛⲉⲡⲟⲩⲣⲁⲛⲓⲟⲛ ⲁⲩⲱ ⲁⲕⲉⲩⲫⲣⲁⲛⲉ ⲙⲙⲟⲕ ϩⲙⲡϣⲏⲛ ⲛⲧⲁⲑⲁⲛⲁⲥⲓⲁ ·
ⲉⲓⲛⲁⲧⲛⲧⲱⲛⲅ ϭⲉ ⲉⲛⲓⲙ ⲱ ⲡⲣⲱⲙⲉ ⲙⲙⲁⲕⲁⲣⲓⲟⲥ ⲡⲛⲟϭ ⲛⲟⲩⲏⲏⲃ · ⲁⲡⲁ ⲡⲉⲥⲩⲛⲑⲓⲟⲥ ⁛—
ⲉⲓⲛⲁⲧⲛⲧⲱⲛⲅ ⲉⲓⲁⲕⲱⲃ ⲡⲁⲓ ⲛⲧⲁⲡⲛⲟⲩⲧⲉ ⲣⲡⲉϥⲙⲉⲉⲩⲉ · ϩⲛⲛⲉϥϩⲓⲥⲉ · ⲉⲧⲃⲉⲡⲉϥⲧⲃⲃⲟ · ⲁⲩⲱ ⲁϥϯ ⲛⲁϥ ⲛⲧⲉⲕⲕⲗⲏⲣⲟⲛⲟⲙⲓⲁ ·
ⲉⲓⲛⲁⲧⲛⲧⲱⲛⲅ ⲉⲓⲱⲥⲏⲫ
ⲉⲓⲛⲁⲧⲛⲧⲱⲛⲅ ⲉⲥⲁⲙⲟⲩⲏⲗ ⲡⲁⲓ ⲛⲧⲁϥⲣ ......... ⲛⲛⲉⲭⲁⲣⲓⲥⲙⲁ ⲛⲧⲙⲛⲧⲁⲣⲭⲓⲉⲣⲉⲩⲥ · ⲉⲓⲛⲁⲧⲛⲧⲱⲛⲅ ⲉⲥⲁⲙⲟⲩⲏⲗ ⲡⲉⲛⲧⲁϥϣⲱⲡⲉ ⲛⲟⲩⲏⲏⲃ ⲉⲁⲡⲛⲟⲩⲧⲉ ϯ ⲛⲁϥ ⲙⲡⲉⲣⲏⲧ ⲛⲧⲙⲛⲧⲟⲩⲏⲏⲃ ϫⲓⲛⲧⲉϥⲙⲛⲧⲕⲟⲩⲓ · ⲁⲩⲱ ⲟⲛ ⲧⲙⲛⲧⲡⲣⲟⲫⲏⲧⲏⲥ ⁛—
ⲉⲓⲛⲁⲧⲛⲧⲱⲛⲅ ⲉⲛϣⲏⲣⲉ ⲛⲓⲱⲛⲁⲇⲁⲃ ⲛⲁⲓ ⲛⲧⲁⲩϩⲁⲣⲉϩ ⲉⲧⲉⲛⲧⲟⲗⲏ ⲙⲡⲉⲩⲉⲓⲱⲧ ⁛
ⲉⲓⲛⲁⲧⲛⲧⲱⲛⲅ ⲉⲡⲛⲟϭ ⲛⲁⲡⲟⲥⲧⲟⲗⲟⲥ ⲡϩⲁⲅⲓⲟⲥ ⲡⲉⲧⲣⲟⲥ · ⲡⲁⲓ ⲛⲧⲁϥⲁϩⲉⲣⲁⲧϥ ϩⲛⲧⲧⲁⲝⲓⲥ ⲛⲧⲙⲛⲧⲁⲣⲭⲏⲉⲡⲓⲥⲕⲟⲡⲟⲥ ·
ⲉⲓⲛⲁⲧⲛⲧⲱⲛⲅ ⲟⲛ ⲉⲡⲁⲩⲗⲟⲥ ⲡⲁⲓ ⲛⲧⲁϥϥⲓⲡⲣⲟⲟⲩϣ ⲛⲛⲉⲕⲕⲗⲏⲥⲓⲁ ⲧⲏⲣⲟⲩ ⁛—
ⲉⲓⲛⲁⲧⲛⲧⲱⲛⲅ ⲉⲍⲁⲭⲁⲣⲓⲁⲥ ⲡⲁⲣⲭⲓⲉⲣⲉⲩⲥ · ⲡⲁⲓ ⲛⲧⲁⲡⲛⲟⲩⲧⲉ ⲙⲟϩϥ ⲉⲃⲟⲗ ϩⲙⲡⲉⲡⲛⲉⲩⲙⲁ ⲉⲧⲟⲩⲁⲁⲃ ·
ⲁⲡⲛⲟⲩⲧⲉ ⲅⲁⲣ ϯ ⲛⲁⲕ
ⲛⲓⲙ ⲡⲉⲧⲛⲁⲉⲓ ϣⲁⲣⲟⲕ ⲉⲣⲉⲡⲉϥϩⲏⲧ ⲗⲩⲡⲏ · ⲛϥⲧⲙⲕⲟⲧϥ ⲉϥⲣⲁϣⲉ ·
ⲱ ⲡⲣⲉϥⲥⲟⲗⲥⲗ ⲙⲙⲉ ⲕⲁⲧⲁⲡϣⲁϫⲉ
ⲉⲣⲉⲛⲓⲙ ⲧⲟⲟⲙⲉ ⲉⲡⲉⲑⲣⲟⲛⲟⲥ ⲛⲧⲙⲛⲧⲟⲩⲏⲏⲃ ⲛⲧⲉⲕϩⲉ ·
ⲛⲉⲕⲙⲛⲧϫⲱⲱⲣⲉ · ⲇⲉ ⲛϣⲡⲏⲣⲉ ⲙⲛⲗⲁⲁⲩ ⲛⲣⲱⲙⲉ
ⲁⲩⲣⲱⲙⲉ ⲉϥⲏⲡ ⲧⲉⲧⲛⲥⲩⲛϩⲟⲣⲓⲁ ⲉⲩϣⲱⲱⲥ ⲡⲉ ⲉϥⲙⲟⲟⲛⲉ ⲛⲛⲉϥⲉⲥⲟⲟⲩ ⲉⲓ ⲉϩⲟⲩⲛ ϩⲁϩⲧⲏϥ · ⲙⲡⲉϩⲟⲟⲩ ⲉⲧⲙⲙⲁⲩ ϫⲉⲉϥⲛⲁϫⲓⲥⲙⲟⲩ ⲉⲃⲟⲗ ϩⲓⲧⲟⲟⲧϥ ·
ⲕⲁⲧⲁⲟⲩⲉⲩⲕⲁⲓⲣⲓⲁ ⲇⲉ ⲛⲧⲉⲡⲛⲟⲩⲧⲉ · ⲁⲡϣⲱⲥ ϯⲡⲉϥⲟⲩⲟⲓ
ⲁⲓⲁⲙⲁϩⲧⲉ ⲇⲉ ⲙⲙⲟϥ ⲁⲓⲛⲟϫϥ ⲉⲃⲟⲗ ⲁⲛⲟⲕ ⲓⲱϩⲁⲛⲛⲏⲥ ⲡⲉϥⲙⲁⲑⲉⲧⲏⲥ ·
ⲁⲓϫⲛⲟⲩϥ ⲇⲉ ⲛⲧⲉⲣⲉⲓⲣⲡⲃⲟⲗ ⲙⲡⲣⲟ ⲛⲟⲩⲕⲟⲩⲓ ϫⲉⲛⲧⲁⲕⲣⲟⲩ ⲙⲡϩⲟⲟⲩ ⲟⲛ ⲉⲣⲉⲡⲛⲟϭ ⲛⲣⲱⲙⲉ
ⲁϥⲟⲩⲱϣⲃ ⲇⲉ ⲛϭⲓⲡϣⲱⲥ · ⲉϥϫⲱ ⲙⲙⲟⲥ ϫⲉⲉⲧⲃⲉⲟⲩ ⲙⲡⲓⲙⲟⲩ ⲙⲡϩⲟⲟⲩ · ⲛⲧⲉⲣⲓⲧⲱⲟⲩⲛ ⲉⲓⲛⲕⲟⲧⲕ
ⲁⲥϣⲱⲡⲉ ⲇⲉ ⲙⲙⲟⲓ ⲉⲓⲙⲟⲟⲛⲉ · ⲙⲡϩⲟⲟⲩ ϩⲙⲡⲉⲓϣⲟⲛⲧⲉ · ⲁⲩⲥϩⲓⲙⲉ ⲡⲁⲣⲁⲅⲉ ⲙⲡϩⲟⲟⲩ ϩⲓⲧⲉϩⲓⲏ ⲉⲓⲥⲟⲟⲩⲛ ⲙⲙⲟⲥ ·
ⲁⲓⲁⲙⲁϩⲧⲉ ⲙⲙⲟⲥ ϩⲛⲧⲁⲙⲛⲧⲁⲧϩⲏⲧ · ⲁⲓϣⲱⲡⲉ ⲛⲙⲙⲁⲥ · ⲉⲓⲙⲉ ⲉⲩⲉ · ϫⲉⲡⲛⲟϭ ⲛⲣⲱⲙⲉ ⲛⲁⲉⲓⲙⲉ ⲁⲛ ·
ⲡϫⲟⲉⲓⲥ ⲡⲉⲧⲟ ⲙⲙⲛⲧⲣⲉ ⲉⲧⲁⲯⲩⲭⲏ ϫⲉⲛⲧⲉⲩⲛⲟⲩ ⲛⲧⲁϥϭⲱϣⲧ ⲉϩⲟⲩⲛ ⲉϩⲣⲁⲓ ⲁⲧⲁⲥⲩⲛⲏⲇⲓⲏⲥ ⲕⲓⲙ ⲉⲣⲟⲓ ⲙⲁⲩⲁⲁⲧ ϫⲉⲁϥⲉⲓⲙⲉ ⲉⲡⲉⲛⲧⲁⲓⲁⲁϥ ·
ⲁⲩⲛⲟϭ ⲇⲉ ⲛⲛⲁϩϣⲗϥ ϣⲱⲡⲉ ϩⲙⲡⲁⲥⲱⲙⲁ ⲧⲏⲣϥ · ⲁⲩⲱ ⲁⲓⲉⲓ ϫⲉⲉⲓⲛⲁϩⲉ ⲉϩⲣⲁⲓ ⲉϫⲙⲡⲁϩⲟ ⲛⲥⲁⲃⲏⲗ ϫⲉⲁⲕⲁⲙⲁϩⲧⲉ ⲙⲙⲟⲓ ⲁⲕⲛⲧ ⲉⲃⲟⲗ ϩⲙⲡⲣⲟ ·
ⲉⲥϫⲡⲉ ⲁⲓⲟⲩⲱ · ⲉⲓϩⲉ ⲉϩⲣⲁⲓ ⲉϫⲙⲡⲁϩⲟ ·
ⲛⲧⲟϥ ⲇⲉ ⲡϣⲱⲥ ⲉⲧⲙⲙⲁⲩ ⲁϥⲉⲓⲛⲉ ⲛϩⲉⲛϩⲁⲗⲱⲙ ϩⲛⲟⲩⲃⲓⲣⲉ · ⲡⲉϫⲁϥ ⲛⲁⲓ ϫⲉϯⲡⲁⲣⲁⲕⲁⲗⲉⲓ ⲙⲙⲟⲕ ϫⲓ ⲛⲛⲉⲓⲕⲟⲩⲓ ⲛϩⲁⲗⲱⲙ ⲛⲧⲟⲟⲧ ⲛⲅϫⲟⲟⲩ ⲉⲃⲟⲗ ⲉⲛⲉⲓⲣⲱⲙⲉ ⲉⲧϩⲁϩⲧⲏⲕ · ⲉⲡⲟⲥⲟⲛ · ⲁⲓⲛⲧⲟⲩ ⲙⲡⲣⲗⲩⲡⲏ ⲙⲙⲟⲓ ·
ⲁⲓⲟⲩⲱϣⲃ ⲇⲉ ⲡⲉϫⲁⲓ ⲛⲁϥ ϫⲉⲛⲧⲛⲁϣϫⲓⲧⲟⲩ ⲁⲛ · ⲁϫⲛⲧⲉⲥⲃⲱ ⲙⲡⲛⲟϭ · ⲛⲣⲱⲙⲉ · ⲙⲏⲡⲟⲧⲉ ⲛϥⲉⲓⲙⲉ ⲛϥϩⲟⲟⲩϣ ⲉⲣⲟⲓ ·
ⲁϥⲟⲩⲱϣⲃ ⲇⲉ ⲡⲉϫⲁϥ ⲛⲁⲓ · ϫⲉϯⲱⲣⲕ ⲉⲣⲟⲕ ⲙⲡⲛⲟⲩⲧⲉ ⲡⲡⲁⲛⲧⲟⲕⲣⲁⲧⲱⲣ · ϫⲉⲕⲁⲥ ⲉⲕⲉϫⲓⲧⲟⲩ ⲛⲧⲟⲟⲧ · ⲛⲅⲧⲁⲁⲩ ⲛⲛϩⲏⲕⲉ ϩⲁⲣⲟⲓ ·
ⲁⲛⲟⲕ ⲇⲉ ϩⲙⲡⲧⲣⲁⲥⲱⲧⲙ ⲉⲡⲣⲁⲛ ⲉⲧϩⲁϩⲟⲧⲉ ⲙⲡⲛⲟⲩⲧⲉ ·ⲁⲓⲣϩⲟⲧⲉ ⲁⲓϫⲓⲧⲟⲩ ⲛⲧⲟⲟⲧϥ ⲉⲧⲃⲉⲡⲁⲛⲁϣ ⲙⲡϫⲟⲉⲓⲥ ·
ⲁⲓϥⲓⲧⲟⲩ · ⲁⲓⲛⲟϫⲟⲩ ⲉϫⲛϩⲉⲛⲕⲉϩⲁⲗⲱⲱⲙ · ⲉⲁⲩⲉⲛⲧⲟⲩ ⲛⲁⲓ ⲙⲡⲉϩⲟⲟⲩ ⲉⲧⲙⲙⲁⲩ ·
ⲉⲓϫⲱ ⲙⲙⲟⲥ ϩⲙⲡⲁϩⲏⲧ · ϫⲉⲛϯⲛⲁⲕⲁⲡⲛⲟϭ ⲛⲣⲱⲙⲉ ⲁⲛ · ⲉⲉⲓⲙⲉ ⲉⲣⲟⲓ ϩⲟⲗⲱⲥ ·
ⲁⲥϣⲱⲡⲉ
ⲙⲏ ⲙⲛⲣⲱⲙⲉ
ⲛⲁⲙⲉ ⲉⲣϣⲁⲛⲧⲡⲁϣⲉ ⲛⲧⲉⲩϣⲏ ϣⲱⲡⲉ ⲛⲛⲉⲕⲛⲕⲟⲧⲕ · ϩⲙⲡⲉⲓⲧⲟⲡⲟⲥ · ϣⲁⲛⲧⲕⲧⲁⲁⲩ ⲛⲁϥ ·
ⲡⲉϫⲁⲓ ⲛⲁϥ ϫⲉⲕⲱ ⲛⲁⲓ ⲉⲃⲟⲗ ⲡⲁⲉⲓⲱⲧ ·
ⲛⲧⲉⲣⲓⲛⲟϫϥ ⲉⲃⲟⲗ ⲁϥⲱⲣⲕ ⲉⲣⲟⲓ ⲛϩⲉⲛⲛⲟϭ ⲛⲁⲛⲁϣ · ⲁⲛⲟⲕ ⲇⲉ ⲁⲓⲣϩⲟⲧⲉ ϩⲏⲧϥ ⲙⲡⲁⲛⲁϣ ⲙⲡϫⲟⲉⲓⲥ · ⲁⲓϫⲓⲧⲟⲩ ⲛⲧⲟⲟⲧϥ ·
ⲁϥⲟⲩⲱϣⲃ
ⲁⲓⲃⲱⲕ ϭⲉ ⲁⲓⲧⲁⲁⲩ ⲛⲁϥ ⲛⲣⲟⲩϩⲉ ⲙⲡⲉϩⲟⲟⲩ ⲉⲧⲙⲙⲁⲩ · ⲁⲓⲕⲧⲟⲓ ⲉⲡⲁⲙⲁⲕⲁⲧⲁ ⲙⲡⲁⲣⲁⲅⲅⲉⲗⲓⲁ ⲙⲡⲁⲉⲓⲱⲧ ⲉⲧⲟⲩⲁⲁⲃ ⁛—
ⲁⲧⲉⲧⲛⲉⲓⲙⲉ ϭⲉ ϫⲉⲟⲩⲡⲛⲉⲩⲙⲁ ⲧⲟ ⲡϩⲟⲣⲟⲥ · ⲁⲩⲱ ⲛⲇⲓⲕⲁⲓⲟⲥ ⲡⲉ ⲡⲉⲛⲉⲓⲱⲧ ⲛⲇⲓⲕⲁⲓⲟⲥ ⲁⲡⲁ ⲡⲉⲥⲩⲛⲑⲓⲟⲥ ⁛— ⲉϣϫⲉⲙⲙⲟⲛ ⲥⲱⲧⲙ ⲉⲡⲉⲇⲓⲏⲅⲏⲙⲁ ⲛⲧⲉⲧⲛⲣϣⲡⲏⲣⲉ ⁛
ⲁⲥϣⲱⲡⲉ ⲇⲉ ⲟⲛ ⲛⲟⲩϩⲟⲟⲩ · ⲁⲡⲁϫⲟⲉⲓⲥ ⲛⲉⲓⲱⲧ ⲧⲛⲛⲟⲟⲩⲧ ⲛⲟⲩⲁⲡⲟⲕⲣⲏⲥⲓⲥ · ⲉⲛⲁⲛⲁⲅⲕⲁⲓⲟⲛ ⲉⲙⲙⲉⲣⲟⲥ ⲛϫⲏⲏⲙⲉ ·
ⲁⲡⲛⲁⲩ ⲡⲣⲟⲕⲟⲡⲧⲉⲓ ⲉⲡⲉϩⲟⲩⲟ ⲙⲡⲁⲧⲓⲕⲧⲟⲓ ⲉⲁⲧⲉⲩϣⲏ
ⲛⲧⲉⲣⲟⲩⲥⲱⲧⲙ ⲉⲡⲣⲁⲛ ⲙⲡⲛⲟϭ ⲛⲣⲱⲙⲉ · ⲁⲡⲁ ⲡⲉⲥⲩⲛⲑⲓⲟⲥ ·
ⲛⲧⲉⲣⲓⲙⲟⲟϣⲉ ⲇⲉ ⲟⲛ ⲛⲕⲉⲕⲟⲩⲓ · ⲁ
ⲁⲥϣⲱⲡⲉ ⲇⲉ ⲙⲛⲛⲥⲁⲧⲣⲉⲡⲃⲁⲣⲃⲁⲣⲟⲥ ⲉⲧⲙⲙⲁⲩ ⲙⲟⲩ · ⲁⲥϭⲱ ϩⲙⲡⲙⲁ ⲉⲧⲙⲙⲁⲩ · ⲁⲩⲱ ⲙⲛⲛⲥⲁϩⲉⲛϩⲟⲟⲩ ⲁⲩⲧⲱⲟⲩⲛ ⲛϭⲓⲛⲁⲗⲗⲟⲫⲩⲗⲟⲥ ⲉⲧⲙⲙⲁⲩ ⲉⲧⲉⲣⲉⲧⲉⲥϩⲓⲙⲉ ⲛⲉⲩⲥⲧⲁⲑⲓⲟⲥ ϩⲁϩⲧⲏⲩ ⲛⲁⲓ ⲛⲧⲁⲩⲉⲓ ⲉⲃⲟⲗ ⲉϫⲓ ⲛⲧⲉⲭⲱⲣⲁ ⲛⲛⲉϩⲣⲱⲙⲁⲓⲟⲥ ·
ⲡⲣⲣⲟ ⲇⲉ ⲧⲣⲁⲓⲁⲛⲟⲥ ⲁϥϣⲱⲡⲉ ϩⲛⲟⲩⲛⲟϭ ⲛϩⲃⲁ · ⲉⲧⲃⲉⲡⲡⲟⲗⲉⲙⲟⲥ ⲛⲛⲁⲗⲗⲟⲫⲩⲗⲟⲥ · ⲁϥⲣⲡⲙⲉⲉⲩⲉ ⲙⲡⲗⲁⲕⲏⲧⲁⲥ · ⲙⲁⲗⲓⲥⲧⲁ ⲉⲧⲃⲉⲧⲉϥⲙⲛⲧϫⲱⲱⲣⲉ ⲙⲛⲡⲉϥϫⲣⲟ ⲛϩⲁϩ ⲛⲥⲟⲡ ⲉⲛⲁⲗⲗⲟⲫⲩⲗⲟⲥ ·
ⲉⲁⲡⲙⲉⲉⲩⲉ ⲛⲉⲩⲥⲧⲁⲑⲓⲟⲥ ⲃⲣⲃⲣ ⲛϩⲏⲧϥ ·
ⲁϥⲁⲡⲟⲣⲉⲓ ⲉϫⲛⲧⲙⲉⲧⲁⲃⲟⲗⲏ ⲛⲧⲁⲥϣⲱⲡⲉ ⲙⲙⲟϥ ϩⲛⲟⲩϣⲡ ⲛϣⲱⲡ ·
ⲁϥⲥⲕⲉⲡⲧⲉⲓ ⲟⲩⲛ ⲙⲙⲟϥ ⲙⲛⲛⲉϥⲙⲁⲧⲟⲓ ⲉⲧϩⲛⲧⲉϥⲙⲛⲧⲣⲟ · ⲉⲧⲃⲉⲡⲡⲟⲗⲉⲙⲟⲥ ·
ⲁϥⲗⲩⲡⲏ ⲉⲙⲁⲧⲉ ⲉⲧⲃⲉⲡⲗⲁⲕⲏⲧⲁⲥ · ⲁϥϣⲟϫⲛⲉ ⲙⲛⲙⲙⲁⲧⲟⲓ ϫⲉⲁⲣⲁ ⲉϥⲟⲛϩ ⲛϭⲓⲡⲗⲁⲕⲏⲇⲁⲥ ·
ⲁϥϫⲟⲟⲥ ⲇⲉ ϫⲉⲡⲉⲧⲛⲁⲥⲩⲙⲁⲛⲉ ϫⲉⲁⲓϩⲉ ⲉⲣⲟϥ ϯⲛⲁϯ ⲛⲁϥ ⲛⲟⲩⲛⲟϭ ⲛⲧⲁⲓⲟ ⲙⲛϩⲉⲛⲁⲛⲛⲱⲛⲛⲁ ⲛⲧⲁⲁⲁϥ ⲛⲣⲙⲙⲁⲟ
ⲥⲛⲁⲩ ⲇⲉ ϩⲛⲛⲉϥⲙⲁⲧⲟⲓ ⲡⲣⲁⲛ ⲙⲡⲟⲩⲁ ⲙⲙⲟⲟⲩ ⲡⲉⲁⲛϯⲟⲭⲟⲥ · ⲁⲩⲱ ⲡⲣⲁⲛ ⲙⲡⲕⲉⲟⲩⲁ ⲡⲉ ⲁⲕⲁⲕⲓⲟⲥ · ⲛⲁⲓ ⲉⲩϩⲩⲡⲉⲣⲉⲧⲉⲓ ⲛⲉⲩⲥⲧⲁⲑⲓⲟⲥ ⲙⲡⲉⲟⲩⲟⲉⲓϣ ⲉϥⲛⲙⲙⲁⲩ ⲁϫⲛⲱϫⲛ ·
ⲁⲩⲃⲱⲕ ⲉϣⲓⲛⲉ ⲛⲥⲱϥ ⲁⲩⲙⲟⲩϣⲧⲥⲭⲉⲇⲱⲛ ⲛⲧⲙⲛⲧⲣⲣⲟ ⲧⲏⲣⲥ ϣⲁⲛⲧⲟⲩⲡⲱϩ ⲉⲧⲕⲱⲙⲏ · ⲉⲧⲉⲣⲉⲉⲩⲥⲧⲁⲑⲓⲟⲥ ⲛϩⲏⲧⲥ
ⲉⲩⲙⲟⲟϣⲉ ⲇⲉ ϩⲛⲛⲧⲟⲡⲟⲥ ⲉⲧⲉⲣⲉⲉⲩⲥⲧⲁⲑⲓⲟⲥ ϩⲁⲣⲉϩ ⲉⲣⲟⲟⲩ ⲁϥⲛⲁⲩ ⲉⲣⲟⲟⲩ ⲙⲡⲟⲩⲉ ·
ⲁϥⲥⲟⲩⲱⲛⲟⲩ ϩⲓⲧⲙⲡⲕⲓⲙ ⲛⲧⲉⲩϭⲓⲛⲙⲟⲟϣⲉ ·
ⲁϥⲣⲡⲙⲉⲉⲩⲉ ⲛⲧⲉϥⲁⲛⲁⲥⲧⲣⲟⲫⲏ ⲛϣⲟⲣⲡ ⲁϥⲁⲣⲭⲉⲓ ⲛⲙⲕⲁϩ ⲛϩⲏⲧ
ⲁϥϣⲗⲏⲗ ⲉϥϫⲱ ⲙⲙⲟⲥ ϫⲉⲡϫⲟⲉⲓⲥ ⲡⲛⲟⲩⲧⲉ ⲡⲛⲁⲏⲧ ⲡⲉⲧⲛⲟⲩϩⲙ ⲛⲟⲩⲟⲛ ⲛⲓⲙ ⲉⲧϩⲗⲡⲓⲍⲉ ⲉⲣⲟϥ · ⲛⲧϩⲉ ⲛⲧⲁⲓⲛⲁⲩ ⲉⲛⲉⲧⲙⲟⲟϣⲉ ⲛⲙⲙⲁⲓ ⲛϣⲟⲣⲡ ⲛϯϩⲗⲡⲓⲍⲉ ⲁⲛ ·
ⲟⲩⲉϩⲥⲁϩⲛⲉ ϭⲉ ⲧⲉⲛⲟⲩ ⲉⲧⲣⲉⲕϭⲱϣⲧ ⲉϩⲣⲁⲓ ⲉϫⲱⲓ ⲙⲛⲧⲉⲕϩⲙϩⲁⲗ ⲉⲧⲉⲧⲁⲥϩⲓⲙⲉ ⲧⲉ ·
ⲛⲁϣⲏⲣⲉ ⲅⲁⲣ ϯⲥⲟⲟⲩⲛ ϫⲉⲁⲩϣⲱⲡⲉ
ⲉⲧⲓ ⲇⲉ ⲉϥⲧⲁⲩⲟ ⲛⲛⲁⲓ ⲛϭⲓⲉⲩⲥⲧⲁⲑⲓⲟⲥ · ⲁϥⲥⲱⲧⲙ ⲟⲩⲥⲙⲏ ⲉⲥϫⲱ ⲙⲙⲟⲥ ⲛⲁϥ ϫⲉⲧⲱⲕ ⲛϩⲏⲧ ⲱ ⲉⲩⲥⲧⲁⲑⲓⲟⲥ ϩⲣⲁⲓ ϩⲙⲡⲉⲩⲟⲩⲟⲉⲓϣ ⁛—
ⲕⲛⲁϣⲱⲡⲉ ϩⲛⲧⲉⲕⲕⲁⲧⲁⲥⲧⲁⲥⲓⲥ ⲛϣⲟⲣⲡ · ⲁⲩⲱ ⲕⲛⲁϫⲓⲛⲧⲉⲕⲥϩⲓⲙⲉ ⲙⲛⲛⲉⲕϣⲏⲣⲉ ⁛—
ϩⲛⲧⲁⲛⲁⲥⲧⲁⲥⲓⲥ ⲛⲛⲉⲧⲙⲟⲟⲩⲧ · ⲕⲛⲁⲛⲁⲩ ⲉⲛⲁⲅⲁⲑⲟⲛ ⲛϣⲁⲉⲛⲉϩ ·
ⲙⲡⲣⲁⲣⲛⲁ ϭⲉ ⲙⲙⲟⲓ · ⲁⲩⲱ ⲕⲛⲁϭⲓⲛⲉ ⲛⲟⲩⲁⲛⲁⲡⲁⲩⲥⲓⲥ ⲛⲁⲧⲱϫⲛ · ⲁⲩⲱ ⲡⲉⲕⲣⲁⲛ ⲛⲁⲁⲩⲝⲁⲛⲉ ϣⲁϫⲱⲙ ⲛⲓⲙ ⲛϫⲱⲙ ·
ⲛⲧⲉⲣⲉϥⲥⲱⲧⲙ ⲇⲉ ⲉⲛⲁⲓ ⲁϥⲣϩⲟⲧⲉ ⲁϥⲙⲟⲟϣⲉ ⲉⲡⲉⲥⲏⲧ ϩⲙⲡⲙⲁ ⲉⲧⲙⲙⲁⲩ · ⲉⲛϥⲛϩⲏⲧϥ
ⲁϥⲁϩⲉⲣⲁⲧϥ ϩⲓⲧⲟⲩⲱⲟⲩ ϩⲓⲧⲉϩⲓⲏ ⲙⲡⲉⲩⲙⲧⲟ ⲉⲃⲟⲗ ·
ⲁϥⲥⲟⲩⲱⲛⲟⲩ ϩⲛⲟⲩⲱⲣϫ · ⲛⲧⲟⲟⲩ ⲇⲉ ⲙⲡⲟⲩⲥⲟⲩⲱⲛϥ ·
ⲡⲉϫⲁⲩ ⲛⲁϥ ϫⲉⲡⲉϣⲃⲏⲣ ⲙⲓⲟⲕ ⲛⲧⲟϥ ϩⲱⲱϥ
ⲡⲉϫⲁϥ ⲛⲁⲩ ϫⲉϯⲣⲏⲛⲏ ⲛⲏⲧⲛ ⲛⲁⲥⲛⲏⲩ ·
ⲡⲉϫⲁⲩ ⲛⲁϥ ϫⲉⲉⲛⲉⲕⲥⲟⲟⲩⲛ ⲙⲡⲉⲓϣⲙⲙⲟ ⲛⲣⲱⲙⲉ · ⲙⲡⲉⲓⲙⲁ ⲉⲩⲙⲟⲩⲧⲉ ⲉⲣⲟϥ ϫⲉⲡⲗⲁⲕⲏⲧⲁⲥ · ⲙⲛⲧⲉϥⲥϩⲓⲙⲉ · ⲙⲛⲛⲉϥϣⲏⲣⲉ ·
ⲡⲁⲓ ⲉⲕϣⲁⲛⲧⲁⲙⲟⲛ ⲉⲣⲟϥ ⲧⲛⲛⲁϯ ⲛⲁⲕ ⲛϩⲉⲛⲛⲟϭ ⲛⲭⲣⲏⲙⲁ ·
ⲛⲧⲟϥ ⲇⲉ ⲡⲉϫⲁϥ ⲛⲁⲩ · ϫⲉⲉⲧⲉⲧⲛϣⲓⲛⲉ ⲛⲥⲱϥ ⲉⲧⲃⲉⲟⲩ ⲛϩⲱⲃ ·
ⲛⲧⲟⲟⲩ ⲇⲉ ⲡⲉϫⲁⲩ ⲛⲁϥ ϫⲉⲡⲉⲛϣⲃⲏⲣ ⲡⲉ · ⲁⲩⲱ ⲉⲓⲥ ϩⲁϩ ⲛⲣⲟⲙⲡⲉ ⲧⲛⲟⲩⲱϣ ⲉⲁⲡⲁⲛⲧⲁ ⲉⲣⲟϥ ·
ⲡⲉϫⲁϥ ⲛⲁⲩ ϫⲉϯⲥⲟⲟⲩⲛ ⲁⲛ ⲙⲡⲣⲱⲙⲉ ·
ⲙⲧⲟⲛ
ⲕⲁⲓ ⲅⲁⲣ ⲁⲛⲅⲟⲩϣⲙⲙⲟ ϩⲱ ·
ⲁⲩⲱ ⲁϥϫⲓⲧⲟⲩ ⲉϩⲟⲩⲛ ⲉⲡⲉϥⲏⲓ
ⲁϥⲃⲱⲕ ⲉϣⲱⲡ ⲛⲟⲩⲏⲣⲡ
ⲡⲉϫⲁϥ ⲙⲡϫⲟⲉⲓⲥ ⲙⲡⲏⲓ ⲉⲧⲉϥⲛϩⲏⲧϥ
ⲉⲧⲃⲉⲡⲁⲓ
ⲡⲣⲱⲙⲉ ⲇⲉ ⲁϥϯ ⲛⲁϥ ⲙⲡⲉⲧϥⲁϩⲉ ⲛⲁϥ
ⲁϥϭⲱ ⲉϥϩⲩⲡⲉⲣⲉⲧⲉⲓ ⲛⲁⲩ ⲛϭⲓⲉⲩⲥⲧⲁⲑⲓⲟⲥ
ⲁϥⲉⲓ ⲉⲡⲥⲁⲃⲟⲗ ⲁϥⲣⲓⲙⲉ ⲁϥⲉⲓⲱ ⲙⲡⲉϥϩⲟ
ⲁϥⲃⲱⲕ ⲉϩⲟⲩⲛ ⲁϥⲇⲓⲁⲕⲱⲛⲉⲓ ⲛⲁⲩ ⲟⲛ · ⲁϥⲛⲁⲩ
ⲁⲩⲁⲣⲭⲉⲓ ⲛⲥⲟⲩⲱⲛϥ ⲕⲟⲩⲓ
ⲡⲉϫⲉⲡⲕⲉⲟⲩⲁ ⲙⲡⲉϥⲥⲟⲛ ϫⲉⲉϩⲉ ⲉϥⲉⲓⲛⲉ
ⲙⲁⲣⲛϯϩⲧⲏⲛ ⲉⲣⲟϥ ·
ⲉϣⲱⲡⲉ ⲉϥϩⲓⲡⲉϥⲙⲁⲕϩ ⲉⲓⲉ ⲛⲧⲟϥ ⲡⲉ ⲡⲣⲱⲙⲉ ⲉⲧⲙⲙⲁⲩ ·
ⲛⲧⲉⲣⲟⲩϯϩⲧⲏⲩ ⲇⲉ ⲉⲡⲙⲁⲉⲓⲛ ϩⲛⲟⲩⲱⲣϫ · ⲁⲩⲛⲁⲩ ⲉⲡⲥⲁϣ ϩⲓⲡⲉϥⲙⲁⲕϩ ·
ⲛⲧⲉⲩⲛⲟⲩ ⲁⲩⲟⲛⲕⲟⲩ ⲉϩⲣⲁⲓ ⲁⲩϯⲡⲏ ⲉⲣⲱϥ ·
ⲁⲩϫⲛⲟⲩϥ ϫⲉⲛⲧⲟⲕ ⲡⲉ ⲡⲗⲁⲕⲏⲇⲁⲥ · ⲡⲛⲟϭ ⲛⲥⲧⲣⲁϯⲗⲁⲧⲏⲥ ⲙⲡⲉⲟⲩⲟⲉⲓϣ ⁛—
ⲛⲧⲟϥ ⲇⲉ ⲁϥⲁⲣⲛⲁ ϫⲉⲙⲙⲟⲛ ⲁⲩⲱ ⲁϥⲁⲙⲁϩⲧⲉ ⲙⲙⲟϥ ⲉⲧⲙⲣⲓⲙⲉ ⁛
ⲛⲧⲉⲣⲟⲩϯⲡⲙⲁⲉⲓⲛ ⲇⲉ ⲛⲁϥ ⲙⲡⲥⲁϣ ⲉⲧϩⲓⲡⲉϥⲙⲁⲕϩ · ⲁⲩⲱ ⲁⲩⲱⲣⲕ ⲉⲣⲟϥ ϫⲉⲛⲧⲟⲕ ⲡⲉ ⲡⲗⲁⲕⲏⲧⲁⲥ ⲡⲉⲥⲧⲣⲁϯⲗⲁⲧⲏⲥ · ⲁⲩⲱ ⲁⲩϫⲛⲟⲩϥ ⲉⲧⲃⲉⲧⲉϥⲥϩⲓⲙⲉ ⲙⲛⲛⲉϥϣⲏⲣⲉ ·
ⲡⲉϫⲁϥ ⲛⲁⲩ ϫⲉⲁⲩⲙⲟⲩ ·
ⲉⲧⲓ ⲇⲉ ⲉϥϣⲁϫⲉ ⲛⲙⲙⲁⲩ ϩⲓⲛⲁⲓ · ⲁⲩϥⲓ ϩⲣⲁⲩ ⲉⲃⲟⲗ ϩⲛⲟⲩⲛⲟϭ ⲛⲥⲙⲏ · ⲁⲩⲣⲓⲙⲉ ⲉⲙⲁⲧⲉ ϣⲁⲛⲧⲉⲛⲉⲧϩⲙⲡϯⲙⲏ ⲧⲏⲣⲟⲩ ⲥⲱⲧⲙ ⲉⲣⲟⲟⲩ ·
ⲉⲧⲓ ⲇⲉ ⲉⲩⲁϣϣⲕⲁⲕ ⲉⲃⲟⲗ ⲁⲩⲉⲓ ⲛϭⲓⲛⲁⲡϯⲙⲉ ⲉⲛⲁⲩ ⲉⲡⲉⲛⲧⲁϥϣⲱⲡⲉ · ⲁⲩⲱ ⲁⲩⲣϩⲟⲧⲉ ⲁⲩϣⲧⲟⲣⲧⲣ ·
ⲙⲙⲁⲧⲟⲓ ⲇⲉ ⲁⲩⲕⲁⲧⲁⲥϯⲗⲉ ⲙⲡⲉϣⲧⲟⲣⲧⲣ ⲁⲩϫⲱ ⲉⲣⲟⲟⲩ · ⲛⲧⲁⲣⲉⲧⲏ ⲙⲡⲣⲱⲙⲉ ⲙⲛⲡⲉϥⲧⲁⲉⲓⲟ ⲛϣⲟⲣⲡ ·
ⲛⲧⲉⲣⲟⲩⲥⲱⲧⲙ ⲇⲉ ⲉⲛⲁⲓ ⲛϭⲓⲛⲣⲱⲙⲉ ⲙⲡϯⲙⲉ ⲁⲩⲁϣⲁϩⲟⲙ ⲉⲩϫⲱ ⲙⲙⲟⲥ · ϫⲉⲟⲩⲛⲟϭ ⲡⲉ ⲡⲧⲁⲉⲓⲟ ⲙⲡⲉⲓⲣⲱⲙⲉ ⲛⲧⲁϥϣⲱⲡⲉ ⲛⲁⲛ ⲛϫⲁⲓⲃⲉⲉⲕⲉ ·
ⲧⲟⲧⲉ ⲙⲙⲁⲧⲟⲓ ⲁⲩϭⲉⲗⲡⲡϩⲱⲃ ⲉⲡⲣⲣⲟ · ⲁⲩⲱ ⲁⲩϯ ⲉϫⲱϥ ⲛϩⲉⲛϩⲟⲓⲧⲉ ⲉⲛⲁⲛⲱⲟⲩ ϩⲛⲛⲉⲧⲛⲧⲟⲟⲧⲟⲩ
ⲁⲩϫⲓ ⲙⲙⲟϥ · ⲁⲩϯⲡⲉⲩⲟⲩⲟⲓ ⲉⲧⲉϩⲓⲏ ·
ⲟⲩⲟⲛ ⲇⲉ ⲛⲓⲙ · ⲉⲧϩⲙⲡϯⲙⲉ ⲛⲉⲩⲙⲟⲟϣⲉ ⲛⲙⲙⲁϥ · ⲉⲩⲑⲡⲟ ⲙⲙⲟϥ ⲉⲃⲟⲗ ·
ⲛⲧⲟϥ ⲇⲉ ⲁϥⲥⲡⲥⲱⲡⲟⲩ ⲁϥⲕⲁⲁⲩ ⲉⲃⲟⲗ ⁛
ⲉⲧⲓ ⲇⲉ ⲉϥⲙⲟⲟϣⲉ ϩⲓⲧⲉϩⲓⲏ ⲙⲛⲙⲙⲁⲧⲟⲓ ⲁϥⲁⲡⲁⲛⲅⲉⲓⲗⲉ ⲉⲣⲟⲟⲩ ⲛⲛⲉⲛⲧⲁϥⲛⲁⲩ ⲉⲣⲟⲟⲩ ⲙⲛⲧϩⲉ ⲛⲧⲁϥⲛⲁⲩ ⲉⲡⲉⲭⲣⲓⲥⲧⲟⲥ · ⲁⲩⲱ ⲟⲛ ϫⲉⲁⲩⲙⲟⲩⲧⲉ ⲉⲣⲟϥ ϫⲉⲉⲩⲥⲧⲁⲑⲓⲟⲥ ·
ⲁⲩⲱ ⲁϥϫⲱ ⲉⲣⲟⲟⲩ · ⲛⲛⲉⲛⲧⲁⲩϣⲱⲡⲉ ⲙⲙⲟϥ ⲧⲏⲣⲟⲩ · ⲛⲧⲉⲣⲟⲩ ϫⲕ ⲙⲛⲧⲏ ⲇⲉ ⲛϩⲟⲟⲩ ⲉⲃⲟⲗ ⲉⲩⲙⲟⲟϣⲉ ϩⲓⲧⲉϩⲓⲏ ⲁⲩⲉⲓ ϣⲁⲧⲣⲁⲓⲁⲛⲟⲥ ⲡⲣⲣⲟ
ⲁⲩⲧⲁⲙⲟϥ ϫⲉⲛⲧⲁⲩϩⲉ ⲉⲡⲗⲁⲕⲏⲧⲁⲥ ⲛⲁϣ ⲛϩⲉ ·
ⲁϥⲉⲓ ⲇⲉ ⲉⲃⲟⲗ ⲛϭⲓⲧⲣⲁⲓⲁⲛⲟⲥ ⲡⲣⲣⲟ ⲉⲧⲱⲙⲛⲧ ⲉⲣⲟϥ · ⲁⲩⲱ ⲁϥⲁⲥⲡⲁⲍⲉ ⲙⲙⲟϥ ⲁϥⲣⲓⲙⲉ ⲉⲙⲁⲧⲉ ·
ⲁϥϫⲛⲟⲩϥ ⲇⲉ ⲉϯⲁⲓϯⲁⲛⲧ ⲁϥⲃⲱⲕ ⲛⲁϥ ⲉⲧⲃⲏⲏⲧⲥ ·
ⲛⲧⲟϥ ⲇⲉ ⲁϥϫⲱ ⲉⲧⲣⲁⲓⲛⲟⲥ ⲙⲛⲧⲥⲩⲛⲕⲗⲏⲧⲟⲥ ⲧⲏⲣⲥ ⲛⲛⲉⲛⲧⲁⲩϣⲱⲡⲉ ⲙⲙⲟϥ · ⲁⲩⲱ ⲉⲧⲃⲉⲧⲉϥⲥϩⲓⲙⲉ ⲙⲛⲛⲉϥϣⲏⲣⲉ ·
ⲁⲩⲱ ϫⲉϩⲛⲁϣ ⲛⲥⲙⲟⲧ · ⲁⲡⲛⲁⲩⲕⲗⲏⲣⲟⲥ ϥⲓ ⲛⲧⲉϥⲥϩⲓⲙⲉ ϩⲙⲟⲩϫⲓⲛϭⲟⲛⲥ · ⲁⲩⲱ ϫⲉⲛⲧⲁⲩϥⲓⲧⲟⲩ ϩⲓⲧⲛⲛⲉⲑⲩⲣⲓⲟⲛ · ⲁⲩⲱ ⲁϥⲧⲁⲙⲟⲟⲩ ⲉⲧⲉⲩⲑⲗⲓⲯⲓⲥ ·
ϩⲁⲡⲗⲱⲥ ⲁⲩⲛⲟϭ ⲛⲣⲁϣⲉ ϣⲱⲡⲉ ⲛⲁⲩ ⲧⲏⲣⲟⲩ ϫⲉⲁⲩϩⲉ ⲉⲣⲟϥ ⲉϥⲟⲛϩ · ⲁⲩⲱ ⲁⲡⲣⲣⲟ ⲥⲗⲥⲱⲗϥ ⲁϥⲁⲁϥ ⲛⲥⲧⲣⲁⲧⲏⲗⲁⲧⲏⲥ ⲛⲧϩⲉ ⲛϣⲟⲣⲡ ·
ⲛⲧⲉⲣϥⲙⲟⲩϣⲧ ⲇⲉ ⲛϭⲓⲉⲩⲥⲧⲁⲑⲓⲟⲥ ⲙⲡⲉⲥⲧⲣⲁⲧⲉⲩⲙⲁ ⲧⲏⲣϥ ⲁϥⲉⲓⲙⲉ ϫⲉⲛϥⲛⲁⲣⲱϣⲉ ⲁⲛ ⲉⲡⲡⲟⲗⲉⲙⲟⲥ ⲛⲛⲃⲁⲣⲃⲁⲣⲟⲥ ·
ⲁϥⲥⲏⲙⲁⲛⲉ ⲙⲡⲣⲣⲟ ·
ⲁϥⲕⲉⲗⲉⲩⲉ ⲛϭⲓⲧⲣⲁⲓⲁⲛⲟⲥ ⲡⲣⲣⲟ ⲉⲧⲣⲉⲩϭⲱⲡⲉ ⲛϩⲉⲛϯⲣⲱⲛ
ⲁϥⲥϩⲁⲓ ⲛⲟⲩⲉⲡⲓⲥⲧⲟⲗⲏ ⲛⲧⲉⲓϩⲉ ⲉⲡⲟⲗⲓⲥ ⲛⲓⲙ ⲉⲧⲣⲉⲩϭⲱⲡⲉ ⲛϩⲉⲛⲣⲱⲙⲉ ⲛⲥⲉⲇⲟⲕⲏⲙⲁⲍⲉ ⲙⲙⲟⲟⲩ ϫⲉϣⲁⲩⲣϣⲁⲩ ⲛⲥⲉⲁⲁⲩ ⲙⲙⲁⲧⲟⲓ ·
ⲁⲥϣⲱⲡⲉ ⲛⲧⲉⲣⲟⲩⲃⲱⲕ ⲉⲧⲕⲱⲙⲏ ⲉⲧⲉⲣⲉⲛϣⲏⲣⲉ ⲛⲉⲩⲥⲧⲁⲑⲓⲟⲥ ⲛϩⲏⲧⲥ · ⲁⲩϭⲱⲡⲉ ⲙⲡϣⲏⲣⲉ ⲥⲛⲁⲩ ⲛⲉⲩⲥⲧⲁⲑⲓⲟⲥ ⲁⲩⲧⲁⲁⲩ ⲛⲁⲩ ϩⲱⲥ ϯⲣⲱⲛ ·
ⲁⲩⲱ ⲁⲩⲣⲙⲛⲧⲣⲉ ϩⲁⲣⲟⲟⲩ ⲛϭⲓⲛⲣⲱⲙⲉ ⲙⲡⲙⲁ ⲉⲧⲙⲙⲁⲩ ϫⲉϩⲉⲛϫⲱⲱⲣⲉ ⲛⲉ · ϩⲛⲧⲉⲩϭⲟⲙ · ⲁⲩⲱ ⲉⲛⲉⲥⲱⲟⲩ ϩⲙⲡⲉⲩⲉⲓⲛⲉ ·
ⲛⲧⲉⲣⲉⲉⲩⲥⲧⲁⲑⲓⲟⲥ ⲇⲉ ⲥⲱⲟⲩϩ ⲉϩⲟⲩⲛ ⲛⲛϯⲣⲱⲛ ⲧⲏⲣⲟⲩ · ⲁϥⲧⲟϣⲟⲩ ⲉⲛⲛⲟⲩⲙⲉⲣⲟⲛ ⲁϥⲛⲁⲩ ⲉⲡϣⲏⲣⲉ ϣⲏⲙ ⲥⲛⲁⲩ ⲉⲛⲉⲥⲱⲟⲩ ⲉϩⲟⲩ ⲉⲣⲟⲟⲩ ⲧⲏⲣⲟⲩ ·
ⲁϥⲧⲁϩⲟⲟⲩ ⲉⲣⲁⲧⲟⲩ ⲉⲧⲉϥϩⲩⲡⲉⲣⲏⲥⲓⲁ · ⲉⲃⲟⲗ ϫⲉⲁϥⲥⲟⲩⲛⲧⲉⲩⲙⲛⲧⲉⲩⲅⲉⲛⲏⲥ ϩⲓⲧⲛⲛⲉⲧⲣⲟⲡⲟⲥ ⲉⲧⲛϧⲏⲧⲟⲩ(?) ·
ⲁϥⲕⲁⲁⲩ ⲛⲁϥ ϩⲛⲧⲉϥⲫⲩⲥⲓⲥ ⲉⲧⲛⲁⲛⲟⲩⲥ · ⲉⲣⲉⲡⲉⲩⲟⲩⲱϣ ⲥⲱⲕ ⲙⲙⲟⲟⲩ ⲙⲙⲏⲛⲉ ⲉⲧⲣⲉϥⲙⲉⲣⲓⲧⲟⲩ ⲛϩⲟⲩⲟ ·
ⲁϥⲟⲩⲉϩⲥⲁϩⲛⲉ ⲉⲧⲣⲉⲩⲟⲩⲱⲙ ⲛⲙⲙⲁϥ ϩⲓϫⲛⲧⲉϥⲧⲣⲁⲡⲉⲍⲁ ·
ⲙⲛⲛⲥⲁⲛⲁⲓ ⲇⲉ ⲁϥⲧⲱϣ ⲛⲛⲉⲥⲧⲣⲁⲧⲉⲩⲙⲁ ⲕⲁⲧⲁⲧⲉϥⲥⲩⲛⲏⲑⲓⲁ ·
ⲁϥⲃⲱⲕ ⲉⲃⲟⲗ ⲉⲡⲡⲟⲗⲉⲙⲟⲥ ⲁⲩⲱ ⲧⲉⲭⲱⲣⲁ ⲛⲧⲁⲛⲃⲁⲣⲃⲁⲣⲟⲥ · ϥⲓⲧⲥ ϩⲁⲧϩⲏ ⲙⲡⲉϩⲟⲟⲩ ⲉⲧⲙⲙⲁⲩ
ⲁϥⲉⲗⲉⲩⲑⲉⲣⲟⲩ ⲛⲛⲉⲛⲧⲁⲩⲁⲓⲭⲙⲁⲗⲱⲧⲓⲍⲉ ⲙⲙⲟⲟⲩ ⲛϩⲏⲧⲥ ·
ⲁϥϫⲓⲟⲟⲣ ⲇⲉ ⲙⲡⲓⲉⲣⲟ ⲉⲧⲟⲩⲙⲟⲩⲧⲉ ⲉⲣⲟϥ ϫⲉϩⲩⲧⲁⲥⲡⲓⲥ ⲉⲁϥⲁⲗⲉ ⲉⲡϫⲓⲥⲉ · ⲁϥϫⲱⲱⲧⲉ ⲉϩⲟⲩⲛ ⲉⲧⲉⲭⲱⲣⲁ ⲛⲛⲃⲁⲣⲃⲁⲣⲟⲥ · ⲉⲧϩⲓϩⲟⲩⲛ
ⲁϥϫⲣⲟ ⲉⲛⲉⲓⲕⲟⲟⲩⲉ ⲟⲛ ⲁⲩⲱ ⲁϥϣⲱⲗ ⲛⲧⲉⲭⲱⲣⲁ ⲧⲏⲣⲥ ·
ⲁϥϫⲓϣⲟϫⲛⲉ ⲇⲉ ⲛϫⲓⲉⲩⲥⲧⲁⲑⲓⲟⲥ ⲉϩⲉⲛⲕⲟⲟⲩⲉ ϩⲓⲧⲛⲧⲉⲡⲣⲟⲛⲓⲁ ⲇⲉ ⲙⲡⲛⲟⲩⲧⲉ ⲉⲧⲕⲁⲗⲉⲓ ⲙⲙⲟϥ ⲉⲧⲣⲉϥⲃⲱⲕ ⲉϩⲣⲁⲓ ⲉⲡⲙⲁ ⲉⲧⲉⲣⲉⲧⲉϥⲥϩⲓⲙⲉ ⲛϩⲏⲧϥ ·
ⲧⲁⲓ ⲉⲧⲟⲩϩⲁⲣⲉϩ ⲉⲣⲟⲥ ϫⲓⲛⲛϣⲟⲣⲡ ⲕⲁⲧⲁⲧϩⲉ ⲛⲧⲁⲓϫⲟⲟⲥ ⲉⲧⲃⲉⲧⲙⲛⲧⲣⲉϥϫⲓⲛϭⲟⲛⲥ ⲙⲡⲛⲁⲩⲕⲗⲏⲣⲟⲥ · ⲁⲩⲱ ⲛⲧⲩⲣⲁⲛⲛⲟⲥ ϩⲓⲧⲛⲧⲙⲛⲧϥⲁⲓⲣⲟⲟⲩϣ ⲙⲡⲛⲟⲩⲧⲉ ⁛—
ⲛⲧⲉⲣϥⲙⲟⲩ ⲇⲉ ⲛϭⲓⲡⲁⲗⲗⲟⲫⲩⲗⲟⲥ ⲉⲧⲙⲙⲁⲩ ⲁⲥⲁⲛⲁⲭⲱⲣⲉⲓ ⲛⲁⲥ ϩⲁⲣⲓ ϩⲁⲣⲟⲥ ⲁⲥⲟⲩⲱϩ ϩⲙⲡⲕⲏⲡⲟⲥ ⲛⲟⲩⲁ ⲛⲛⲉⲧⲥⲟⲩⲏⲏϩ ⲛⲙⲙⲁⲩ ·
ⲁⲥⲧⲁⲙⲓⲟ ⲛⲁⲥ ⲛⲟⲩⲥⲕⲩⲛⲏ ⲙⲁⲩⲁⲁⲥ ·
ⲛⲧⲉⲣϥϫⲓⲟⲩⲛ ⲛⲧⲕⲱⲙⲏ ⲉⲧⲙⲙⲁⲩ ⲛϭⲓⲡⲉⲥⲧⲣⲁϯⲗⲁⲧⲏⲥ · ⲁⲩⲱ ⲛϥϣⲟⲗⲥ ⲁϥⲡⲏⲥⲥⲉ ⲙⲡⲉϥⲫⲱⲥⲁⲧⲟⲛ ⲛϩⲏⲧⲥ · ⲛϣⲟⲙⲛⲧ ⲛϩⲟⲟⲩ ⲉϥⲁⲛⲁⲡⲁⲩⲉ ⲙⲙⲟϥ ⲙⲛⲡⲉϥⲥⲧⲣⲁⲧⲉⲩⲙⲁ ϩⲱⲥ ⲉⲣⲉⲡⲙⲁ ⲉⲧⲙⲙⲁⲩ ⲣϣⲁⲩ ⲉⲩⲁⲛⲁⲡⲁⲩⲥⲓⲥ ·
ⲁϥϣⲱⲡⲉ ⲇⲉ ⲟⲛ ϩⲙⲡⲕⲏⲡⲟⲥ ⲉⲧⲙⲙⲁⲩ · ⲡⲁⲓ ⲉⲧⲉⲣⲉⲧⲉϥⲥϩⲓⲙⲉ ⲛϩⲏⲧϥ · ⲁⲩϭⲟⲓⲗⲉ ⲇⲉ ϩⲱⲟⲩ ⲛϭⲓⲡϣⲓⲣⲉ ⲥⲛⲁⲩ ⲉⲧⲉⲥⲕⲩⲛⲏ ⲛⲧⲉⲩⲙⲁⲁⲩ ·
ⲛⲧⲉⲣⲉⲡⲛⲁⲩ ⲇⲉ ⲙⲙⲉⲉⲣⲉ ϣⲱⲡⲉ · ⲁⲩϩⲙⲟⲟⲥ ⲁⲩϫⲱ ⲛⲛⲉϩⲃⲏⲩⲉ ⲛⲧⲉⲩⲙⲛⲧϣⲏⲣⲉ ϣⲏⲙ ⲉⲛⲉⲩⲉⲣⲏⲩ · ⲉⲛⲉⲩⲥⲟⲟⲩⲛ ⲅⲁⲣ ⲁⲛ ϫⲉⲉⲣⲉⲧⲉⲩⲙⲁⲁⲩ ϩⲙⲡⲙⲁ ⲉⲧⲙⲙⲁⲩ · ⲟⲩⲇⲉ ⲛⲥⲉⲥⲟⲟⲩⲛ ⲁⲛ ⲛⲛⲉⲛⲧⲁⲩϣⲱⲡⲉ ⲙⲙⲟⲟⲩ ·
ⲧⲉⲩⲙⲁⲁⲩ ⲇⲉ ⲛⲉⲥϩⲙⲟⲟⲥ ⲉⲥϫⲓⲥⲙⲏ ⲉⲛⲉⲧⲟⲩϫⲱ ⲙⲙⲟⲟⲩ ·
ⲡⲛⲟϭ ⲇⲉ ⲛⲥⲟⲛ ⲡⲉϫⲁϥ ⲙⲡⲕⲟⲩⲓ ϫⲉⲙⲡⲉⲟⲩⲟⲉⲓϣ ⲛⲧⲁⲙⲛⲧϣⲏⲣⲉ ϣⲏⲙ ⲛϯⲉⲓⲣⲉ ⲁⲛ ⲙⲡⲙⲉⲉⲩⲉ ⲛⲗⲁⲁⲩ ⲛⲥⲁⲡⲁⲓ ⲙⲙⲁⲧⲉ ϫⲉⲡⲁⲉⲓⲱⲧ ⲟⲩⲥⲧⲣⲁⲧⲏⲗⲁⲧⲏⲥ ⲡⲉ · ⲁⲩⲱ ⲧⲁⲙⲁⲁⲩ ⲟⲩⲥϩⲓⲙⲉ ⲧⲉ ⲉⲛⲉⲥⲱⲥ ⲉⲙⲁⲧⲉ · ⲁⲩⲱ ⲟⲩⲛⲧⲁϥ ⲙⲙⲁⲩ ⲛϣⲏⲣⲉ ⲥⲛⲁⲩ
ⲡⲟⲩⲁ ⲙⲉⲛ ⲡⲕⲟⲩⲓ ⲉⲣⲟⲓ ⲡⲉ · ⲉϥⲧⲣⲉϣⲣⲱϣ ϩⲙⲡⲉϥϥⲱ · ⲁⲩⲱ ⲉⲛⲉⲥⲱϥ ϩⲙⲡⲉϥϩⲟ ·
ⲁⲩϫⲓ ⲙⲙⲟⲛ ⲁⲩⲉⲓ ⲉⲃⲟⲗ ϩⲙⲡⲉⲛⲏⲓ ⲛⲟⲩⲟⲩϣⲏ
ⲁⲩⲧⲁⲗⲟ ⲛⲙⲙⲁⲛ ⲉⲩϫⲟⲉⲓ ⲛϯⲥⲟⲟⲩⲛ ⲁⲛ ϫⲉⲉⲛⲉⲃⲱⲕ ⲉⲧⲱⲛ ·
ϩⲙⲡⲧⲣⲛⲉⲓ ⲇⲉ ⲉⲡⲉⲕⲣⲟ ϩⲓⲡϫⲟⲉⲓ ⲁⲧⲁⲙⲁⲁⲩ ϭⲱ ϩⲓⲡϫⲱⲓ ⲙⲁⲩⲁⲁⲥ ⲛϯⲥⲟⲟⲩⲛ ⲁⲛ ϫⲉ ⲉⲧⲃⲉⲟⲩ ⲛϩⲱⲱⲃ · ⲁⲗⲗⲁ ⲁⲡⲉⲛⲉⲓⲱⲧ ϥⲓⲧⲛ ⲙⲡⲉⲥⲛⲁⲩ ⲁϥⲙⲟⲟϣⲉ ⲉϥⲣⲓⲙⲉ ·
ⲛⲧⲉⲣⲉϥⲉⲓ ⲇⲉ ⲉϫⲛⲟⲩⲓⲉⲣⲟ ⲙⲙⲟⲟⲩ ⲁϥϫⲓⲟⲟⲣ ⲙⲙⲟϥ ⲙⲛⲡⲁⲕⲟⲩⲓ ⲛⲥⲟⲛ ·
ⲁⲛⲟⲕ ⲇⲉ ⲁϥⲕⲱ ⲙⲙⲟⲓ ϩⲙⲡⲉⲓⲥⲁ ⲙⲡⲙⲟⲟⲩ ·
ⲉϥⲛⲁⲕⲧⲟϥ ⲇⲉ ⲉϥⲓⲧ ⲁⲩⲙⲟⲩⲓ ϥⲟⲕϥ ⲛⲥⲱⲓ ⲁϥϥⲓⲧ ⲁϥⲙⲟⲟϣⲉ ⲛⲙⲙⲁⲓ ⲉϩⲟⲩⲛ ⲉⲡϫⲁⲓⲉ
ⲉⲣⲉϩⲉⲛϣⲟⲟⲥ ⲇⲉ ⲙⲟⲟⲛⲉ ⲛϩⲉⲛⲉⲥⲟⲟⲩ ϩⲙⲡⲙⲁ ⲉⲧⲙⲙⲁⲩ ⲁⲩϥⲓⲧ ⲛⲧⲟⲟⲧϥ ⲙⲡⲙⲟⲩⲓ · ⲁⲩⲥⲁⲛⲟⲩϣⲧ ϩⲙⲡⲙⲁ ⲉⲧⲙⲙⲁⲩ ·
ⲡⲁⲓ ⲡⲉ ϯⲥⲟⲟⲩⲛ ⲙⲙⲟϥ · ⲁⲩⲱ ⲛϯⲥⲟⲟⲩⲛ ⲁⲛ ϫⲉⲛⲧⲁⲟⲩϣⲱⲡⲉ ⲙⲡⲁⲕⲟⲩⲓ ⲛⲥⲟⲛ ⲙⲛⲡⲁⲉⲓⲱⲧ ·
ⲛⲁⲓ ⲇⲉ ⲉϥⲥⲱⲧⲙ ⲉⲣⲟⲟⲩ ⲛⲧⲟⲟⲧϥ ⲙⲡⲉϥⲛⲟϭ ⲛⲥⲟⲛ · ⲁϥⲟⲛⲕϥ ⲉϩⲣⲁⲓ ⲁϥⲣⲓⲙⲉ · ⲁⲩⲱ ⲡⲉϫⲁϥ ϫⲉⲛⲧⲟⲕ ⲡⲉ ⲡⲁⲥⲟⲛ ·
ⲁⲓⲉⲓⲙⲉ ⲅⲁⲣ ϩⲓⲧⲛⲛⲉⲛⲧⲁⲕϫⲟⲟⲩ ϫⲉⲛⲧⲟⲕ ⲡⲉ ⲡⲁϫⲟⲉⲓⲥ ⲛⲥⲟⲛ · ⲉⲃⲟⲗ ϫⲉⲛⲧⲁⲩⲥⲁⲛⲟⲩϣⲧ ϩⲱⲱⲧ ϩⲓⲧⲛϩⲉⲛϣⲟⲟⲥ ⲉⲁⲩϫⲟⲟⲥ ⲉⲣⲟⲓ ϫⲉⲛⲧⲁⲩϥⲓⲧⲕ ⲛⲧⲟⲟⲧϥ ⲛⲟⲩⲱⲛϣ
ⲁϥϩⲱⲗϭ ⲇⲉ ⲉⲣⲟϥ ⲁⲩϯⲡⲏ ⲉⲛⲉⲩⲉⲣⲏⲩ ·
ⲉⲧⲓ ⲇⲉ ⲉⲥⲥⲱⲧⲙ ⲉⲛⲁⲓ ⲛϭⲓⲧⲉⲩⲙⲁⲁⲩ ⲁⲥⲉⲓⲙⲉ ϫⲉⲛⲉⲥϣⲏⲣⲉ ⲛⲉ ϩⲓⲧⲙⲡⲉⲛⲧⲁⲩϫⲟⲟϥ · ⲉⲧⲃⲉⲡⲉⲥϭⲏⲣ ⲛⲧϩⲁⲗⲗⲁⲥⲁ ϩⲓⲡϫⲟⲉⲓ
ⲁⲩⲱ · ⲛⲉⲥϫⲱ ⲙⲙⲟⲥ ϩⲣⲁⲓ ⲛϩⲏⲧⲥ · ϫⲉⲁⲣⲁ ⲛⲁϣⲏⲣⲉ ⲛⲉ ⲛⲁⲓ ϫⲓⲛⲙⲙⲟⲛ ·
ⲁⲣⲁⲥⲉⲥⲙⲟⲧ ⲛⲧⲉⲓϩⲉ ⲛϭⲓⲛⲁϣⲏⲣⲉ ·
ⲡⲗⲏⲛ ⲁⲥⲙⲕⲁϩ
ⲁⲥϭⲱ ⲉⲥϭⲱϣⲧ ⲛⲥⲱⲟⲩ ·
ⲙⲡⲉϥⲣⲁⲥⲧⲉ ⲇⲉ ⲁⲥϯⲡⲉⲥⲟⲩⲟⲓ ⲉⲡⲉⲥⲧⲣⲁϯⲗⲁⲧⲏⲥ · ⲉⲥϫⲱ ⲙⲙⲟⲥ ϫⲉϯⲥⲟⲡⲥⲡ ⲙⲙⲟⲕ ⲡⲁϫⲟⲉⲓⲥ ⲁⲛⲅⲟⲩⲥϩⲓⲙⲉ ϩⲙⲡⲕⲁϩ ⲛⲛⲉϩⲣⲱⲙⲁⲓⲟⲥ · ⲛⲧⲁⲩⲁⲓⲭⲙⲁⲗⲱϯⲍⲉ ⲙⲙⲟⲓ · ⲁⲩⲱ ⲁⲩⲛⲧ ⲉⲡⲉⲓⲙⲁ ·
ϯⲡⲁⲣⲁⲕⲁⲗⲉⲓ ϭⲉ ⲙⲙⲟⲕ ϫⲓⲧ ⲉⲧⲁⲡⲁⲧⲣⲓⲥ ·
ⲉⲧⲓ ⲇⲉ ⲉⲥϫⲱ ⲛⲛⲁⲓ ⲁⲥⲁⲣⲭⲉⲓ ⲛⲥⲟⲩⲱⲛϥ ϫⲉⲡⲉⲥϩⲁⲓ ⲡⲉ · ϩⲓⲧⲛⲙⲙⲁⲉⲓⲛ ⲉⲧⲉⲥⲥⲟⲟⲩⲛ ⲙⲙⲟⲟⲩ ⲛϩⲏⲧϥ · ⲁⲩⲱ ⲛⲧⲉⲣⲉⲥⲥⲟⲩⲱⲛϥ ⲁⲥⲣϩⲟⲧⲉ ⲉϫⲛⲟⲩϥ ·
ⲛⲧⲉⲣⲉⲥⲧⲙⲉϣϭⲙϭⲟⲙ ⲇⲉ ⲛϥⲓ ⲉⲣⲟⲥ · ⲁⲥⲡⲁϩⲧⲥ ⲛⲁϥ ⲉⲥϫⲱ ⲙⲙⲟⲥ ϫⲉϯⲥⲟⲡⲥⲡ ⲙⲙⲟⲕ ⲡⲁϫⲟⲉⲓⲥ · ⲙⲡⲣϭⲱⲛⲧ ⲉⲣⲟⲓ ·
ϯⲟⲩⲱϣ ⲅⲁⲣ ⲉⲧⲣⲉⲕⲧⲁⲙⲟⲓ ⲉⲧⲕⲡⲟⲗⲓϯⲁ ⲛϣⲟⲣⲡ ⲙⲙⲟⲛ
ⲁⲛⲟⲕ ϩⲱ ϯⲙⲉⲉⲩⲉ ϫⲉⲛⲧⲟⲕ ⲡⲉ ⲡⲗⲁⲕⲏⲧⲁⲥ ⲡⲉⲥⲧⲣⲁϯⲗⲁⲧⲏⲥ ⲡⲉⲛⲧⲁⲩⲡⲉⲛⲉⲡⲉϥⲣⲁⲛ ⲁⲩⲙⲟⲩⲧⲉ ⲉⲣⲟϥ ϫⲉⲉⲩⲥⲧⲁⲑⲓⲟⲥ ⲛⲧⲉⲣⲟⲩⲃⲁⲡϯⲍⲉ ⲙⲙⲟⲕ ⲉⲡⲣⲁⲛ ⲙⲡⲉⲭⲣⲓⲥⲧⲟⲥ ⲓⲏⲥⲟⲩⲥ ⲡⲁⲓ ⲛⲧⲁϥⲟⲩⲱⲛϩ ⲛⲁⲕ ⲉⲃⲟⲗ ϩⲓⲧⲛⲟⲩⲍⲱⲟⲛ ⲛⲁⲗⲟⲅⲟⲛ ·
ⲁⲕⲡⲓⲥⲧⲉⲩⲉ ⲉⲣⲟϥ · ⲁⲩⲱ ϩⲙⲡⲧⲣⲉⲕϩⲉ ⲉϩⲣⲁⲓ ⲉⲙⲡⲉⲓⲣⲁⲥⲙⲟⲥ ⲛⲧⲁϥⲥⲏⲙⲁⲛⲉ ⲙⲙⲟⲟⲩ ⲛⲁⲕ ⲛϭⲓⲡϫⲟⲉⲓⲥ ⲁⲕϫⲓ ⲛⲧⲉⲕⲥϩⲓⲙⲉ ⲉⲧⲉⲁⲛⲟⲕ ⲡⲉ ⲙⲛⲡⲉⲕϣⲏⲣⲉ ⲥⲛⲁⲩ · ⲉⲧⲉⲁⲅⲁⲡⲓⲟⲥ ⲡⲉ ⲙⲛⲑⲉⲟⲡⲓⲥⲧⲟⲥ ·
ⲁⲕϯⲡⲉⲕⲟⲩⲟⲓ ⲉⲃⲱⲕ ⲉⲕⲏⲙⲉ · ⲁⲩⲱ ⲛⲧⲉⲣⲛⲃⲱⲕ ⲉϫⲛⲧϩⲁⲗⲗⲁⲥⲁ · ⲁⲛⲁⲗⲉ ⲉⲡϫⲟⲉⲓ · ⲁⲛⲕⲱ ⲉⲃⲟⲗ ⲁⲛⲣϩⲱⲧ ⲁⲛⲕⲱ ⲉⲃⲟⲗ
ⲁⲕϯⲟⲥⲉ ⲙⲙⲟⲓ ϩⲓⲧⲙⲡⲛⲁⲩⲕⲗⲏⲣⲟⲥ ⲛⲃⲁⲣⲃⲁⲣⲟⲥ · ⲁϥⲁⲙⲁϩⲧⲉ ⲙⲙⲟⲓ ·
ⲁϥϫⲓⲧ ⲉⲧⲉϥⲡⲁⲧⲣⲓⲥ · ⲁⲗⲗⲁ ⲡϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ⲡⲉ ⲡⲁⲙⲛⲧⲣⲉ ϫⲉⲙⲡⲉⲡⲉⲧⲙⲙⲁⲩ ⲟⲩⲇⲉ ⲕⲉⲟⲩⲁ ϫⲱϩⲙ ⲙⲡⲁⲥⲱⲙⲁ ⲁⲗⲗⲁ ⲁⲓϩⲁⲣⲉϩ ⲉⲧⲁⲥⲟⲫⲣⲟⲥⲩⲛⲏ ϣⲁϩⲣⲁⲓ ⲉⲧⲉⲛⲟⲩ ·
ⲉϣϫⲉ ⲛⲧⲟⲕ ⲧⲉⲛⲟⲩ · ⲡⲉⲉⲩⲥⲧⲁⲑⲓⲟⲥ ⲕⲁⲧⲁⲧϩⲉ ⲛⲧⲁⲓⲥⲟⲩⲱⲛⲅ ϩⲓⲧⲛⲙⲙⲁⲉⲓⲛ ⲛⲧⲁⲓϫⲟⲟⲩ ⲛⲁⲕ ϯⲛⲁⲣⲕⲟ ⲙⲙⲟⲕ ⲛⲧϭⲟⲙ ⲙⲡⲉⲭⲣⲓⲥⲧⲟⲥ ⲁϫⲓⲥ ⲉⲣⲟⲓ ⲙⲡⲣϩⲡⲗⲁⲁⲩ ·
ⲛⲧⲉⲣⲉⲉⲩⲥⲧⲁⲑⲓⲟⲥ ⲇⲉ ⲥⲱⲧⲙ ⲉⲛⲁⲓ ⲁϥⲣϣⲡⲏⲣⲉ · ⲉⲙⲁⲧⲉ
ⲁϥⲛⲁⲩ ⲉⲡⲉⲥⲭⲁⲣⲁⲕⲧⲏⲣ · ⲁϥⲥⲟⲩⲱⲛⲥ ⲁⲩⲛⲟϭ ⲛⲣⲁϣⲉ ⲧⲁϩⲟϥ
ⲁϥⲧⲱⲟⲩⲛ · ⲛⲧⲉⲩⲛⲟⲩ ⲁϥϩⲱⲗϭ ⲉⲣⲟⲥ ⲡⲉϫⲁϥ ⲛⲁⲥ ϫⲉⲁⲛⲟⲕ ⲡⲉ ⲉⲩⲥⲧⲁⲑⲓⲟⲥ ⲡⲉⲧⲣϣⲁϫⲉ ⲉⲣⲟϥ ⲁⲩⲱ ⲁⲩϯⲡⲏ ⲉⲣⲛⲛⲉⲩⲉⲣⲏⲩ ϩⲛⲟⲩϯⲡⲏ ⲙⲡⲛⲉⲩⲙⲁⲧⲓⲕⲟⲛ
ⲁⲩϣⲟⲩⲟ ⲉⲡⲉⲥⲏⲧ ⲛϩⲉⲛⲣⲙⲉⲓⲟⲟⲩⲉ ⲉⲩⲟϣ ⲁⲩⲱ ⲁⲩϯⲉⲟⲟⲩ ⲙⲡⲛⲟⲩⲧⲉ ⲡⲣϥⲣⲡⲉⲧⲛⲁⲛⲟⲩϥ ⲛⲟⲩⲟⲉⲓϣ ⲛⲓⲙ ⲙⲛⲛⲉϥϩⲙϩⲁⲗ · ⲁⲩⲱ ⲉϥⲉⲓⲛⲉ ⲙⲙⲟⲟⲩ ⲉⲃⲟⲗ ϩⲛⲛⲉⲩⲑⲗⲓⲯⲓⲥ ⲧⲏⲣⲟⲩ ·
ⲧⲉϥⲥϩⲓⲙⲉ ⲇⲉ ⲡⲉϫⲁⲥ ⲛⲁϥ ϫⲉⲉⲩⲧⲱⲛ ⲛⲁϣⲏⲣⲉ ·
ⲛⲧⲟϥ ⲇⲉ ⲡⲉϫⲁⲥ ⲛⲁⲥ ⲉϥⲣⲓⲙⲉ ϫⲉⲁⲛⲉⲑⲏⲣⲓⲟⲛ ϥⲓⲧⲟⲩ ⲁⲩⲱ ⲁϥϫⲱ ⲉⲣⲟⲥ ⲙⲡⲉⲛⲧⲁϥϣⲱⲡⲉ ⲙⲙⲟⲟⲩ ⲛⲙⲙⲁϥ ·
ⲛⲧⲟⲥ ⲇⲉ ⲡⲉϫⲁⲥ ϫⲉⲙⲁⲣⲛⲉⲩⲭⲁⲣⲓⲥⲧⲟⲩ ⲙⲡϫⲟⲉⲓⲥ ⲧⲁⲭⲁ ⲅⲁⲣ ⲛⲧϩⲉ ⲛⲧⲁϥⲭⲁⲣⲓⲍⲉ ⲙⲙⲟⲛ ⲛⲛⲉⲛⲉⲣⲏⲩ ϥⲛⲁⲭⲁⲣⲓⲍⲉ ⲛⲁⲛ ⲟⲛ ⲛⲛⲉⲛϣⲏⲣⲉ ·
ⲡⲉϫⲉⲉⲩⲥⲧⲁⲑⲓⲟⲥ ⲛⲁⲥ ϫⲉⲁⲓϫⲟⲟⲥ ⲛⲏ ⲛⲕⲉⲥⲟⲡ ϫⲉⲁⲛⲉⲑⲏⲣⲓⲟⲛ ϥⲓⲧⲟⲩ ·
ⲁⲥⲟⲩⲱϣⲃ ⲡⲉϫⲁⲥ ϫⲉⲉⲧⲓ ⲉⲓϩⲙⲟⲟⲥ ϩⲙⲡⲕⲏⲡⲟⲥ ⲛⲥⲁϥ · ⲁⲓⲥⲱⲧⲙ ⲉϩⲣϣⲓⲣⲉ ⲥⲛⲁⲩ ⲉⲩϣⲁϫⲉ ⲙⲛⲛⲉⲩⲉⲣⲏⲩ ⲉⲛⲉϩⲃⲏⲩⲉ ⲛⲧⲉⲩⲙⲛⲧⲕⲟⲩⲓ · ⲁⲩⲱ ⲉⲩⲧⲁⲩⲟ ⲛⲛⲉⲛⲧⲁⲩϣⲱⲡⲉ ⲙⲙⲟⲟⲩ ·
ⲁⲓⲥⲟⲩⲱⲛⲟⲩ ϫⲉⲛⲉⲛϣⲏⲣⲉ
ⲛⲧⲟⲟⲩ ⲇⲉ ⲟⲛ ⲁⲩϫⲱ ⲉⲣⲟϥ ⲛⲛⲉⲛⲧⲁⲩϣⲱⲡⲉ ⲙⲙⲟⲟⲩ ⲁⲩⲱ · ⲛⲧⲉⲩⲛⲟⲩ ⲁϥⲥⲟⲩⲱⲛⲟⲩ ϫⲉⲛⲉϥϣⲏⲣⲉ ⲛⲉ ϩⲛⲟⲩⲙⲉ ·
ⲁϥϩⲱⲗϭ ⲉⲣⲟⲟⲩ ϩⲛⲟⲩⲙⲉ ⲁϥϯⲡⲏ ⲉⲣⲱⲟⲩ
ⲁⲩⲡⲁϩⲧⲟⲩ ⲙⲡⲉⲥⲛⲁⲩ ⲉϫⲙⲡⲙⲁⲕϩ ⲛⲛⲉⲩϣⲏⲣⲉ
ⲁⲩⲣⲓⲙⲉ ⲛⲁⲟⲩⲛⲟⲩ ⲁⲩⲱ ⲁⲩϣⲡϩⲙⲟⲧ ⲛⲧⲟⲟⲧϥ ⲙⲡϫⲟⲉⲓⲥ ⲉϫⲛⲧⲉⲩϭⲓⲛϩⲉ ⲉⲛⲉⲩⲉⲣⲏⲩ ⲉⲧⲟ ⲛϣⲡⲏⲣⲉ ·
ⲁⲡⲥⲟⲉⲓⲧ ⲇⲉ ⲛⲛⲉⲛⲧⲁⲩϣⲱⲡⲉ ⲙⲙⲟⲟⲩ ⲧⲁϩⲉⲡⲙⲏⲏϣⲉ ⲧⲏⲣϥ ⲛⲧⲡⲟⲗⲓⲥ ·
ⲁⲩⲥⲱⲟⲩϩ ⲉⲩⲙⲁ ⲛⲟⲩⲱⲧ ⲉⲩⲣϣⲡⲏⲣⲉ ⲉⲩⲧⲉⲗⲏⲗ · ⲉϫⲛⲧⲉⲩϭⲓⲛⲁⲡⲁⲛⲧⲁ ⲉⲛⲉⲩⲉⲣⲏⲩ ·
ⲙⲁⲗⲗⲟⲛ ⲇⲉ ⲉϫⲙⲡⲉϫⲣⲟ ⲛⲛⲃⲁⲣⲃⲁⲣⲟⲥ · ⲁⲩⲉⲓⲣⲉ ⲇⲉ ⲛⲟⲩⲛⲟϭ ⲛϣⲁ ⲉϫⲛⲧϭⲓⲛⲥⲟⲩⲛⲛⲉⲩⲉⲣⲏⲩ ⲙⲡⲉϩⲟⲟⲩ ⲉⲧⲙⲙⲁⲩ ·
ⲛⲧⲟϥ ⲇⲉ ⲉⲧⲃⲉⲧⲉϥⲙⲛⲧϫⲱⲱⲣⲉ ⲛⲧⲁϥⲉⲓⲙⲉ ⲉⲣⲟⲥ · ⲁⲩⲱ ⲧⲉϥϭⲓⲛϩⲉ ⲉⲧⲉϥⲥϩⲓⲙⲉ ⲙⲛⲛⲉϥϣⲏⲣⲉ ⲁϥⲧⲁϣⲟ ⲙⲡⲉϥⲟⲩⲣⲟⲧ ⲉⲡⲉϩⲟⲩⲟ ·
ⲁⲩⲱ ⲛⲧⲉⲣϥⲉⲓ ⲉⲧⲡⲟⲗⲓⲥ ⲁϥϯⲡⲉϥⲟⲩⲟⲓ ⲛϭⲓⲡⲣⲣⲟ · ⲁϥⲃⲱⲕ ⲉϩⲟⲩⲛ ⲉⲡⲣⲡⲉ ⲙⲡⲁⲡⲟⲗⲗⲱⲛ ⲙⲡⲉⲉⲩⲥⲧⲁⲑⲓⲟⲥ ⲃⲱⲕ ⲉϩⲟⲩⲛ ⲛⲙⲙⲁϥ ⲁⲗⲗⲁ ⲁϥϭⲱ ϩⲓⲡⲥⲁ ⲛⲃⲟⲗ ·
ⲡⲣⲣⲟ ⲇⲉ ⲁϥⲙⲟⲩⲧⲉ
ⲧⲉⲛⲟⲩ ϭⲉ ϯⲥⲟⲟⲩⲛ ⲁⲛ ⲛⲕⲉⲛⲟⲩⲧⲉ ⲛⲃⲗⲗⲁϥ ·
ⲡⲛⲟⲩⲧⲉ ⲅⲁⲣ ⲡⲉⲛⲧⲁϥⲧⲁⲙⲓⲉⲧⲡⲉ ⲙⲛⲡⲕⲁϩ ⲡⲁⲓ ⲉⲧⲉⲓⲣⲉ ⲛⲛⲉⲓⲛⲟϭ ⲛϣⲡⲏⲣⲉ ⲙⲁⲩⲁⲁϥ ·
ⲧⲟⲧⲉ ⲁϥϭⲱⲛⲧ ⲛϭⲓⲡⲣⲣⲟ · ⲉϥⲥⲱⲧⲙ ⲉⲛⲁⲓ ⲛⲧⲟⲟⲧϥ ⲛⲉⲩⲥⲧⲁⲑⲓⲟⲥ ·
ⲁϥⲧⲣⲉⲩⲡⲁⲣϩⲓⲥⲧⲁ ⲙⲙⲟϥ ⲛⲁϥ ϩⲱⲥ ⲡⲁⲅⲁⲛⲟⲥ · ⲛⲧⲟϥ ⲙⲛⲧⲉϥⲥϩⲓⲙⲉ · ⲙⲛⲛⲉϥϣⲏⲣⲉ ·
ⲁϥϣⲁϫⲉ ⲛⲙⲙⲁⲩ ϩⲛϩⲉⲛϣⲁϫⲉ ⲛϩⲟⲧⲉ ⲙⲛⲟⲩⲁⲡⲩⲗⲏ ·
ⲛⲉⲧⲟⲩⲁⲁⲃ ⲇⲉ ⲙⲡⲉⲥⲙⲉⲗⲉⲓ
ⲛⲧⲉⲣⲉⲡⲣⲣⲟ ⲇⲉ ⲛⲁⲩ ⲉⲧⲉⲑⲉⲱⲣⲓⲁ ⲉⲧⲟ ⲛⲛⲟϭ ϫⲉⲙⲡⲉⲡⲉⲑⲏⲣⲓⲟⲛ ϫⲱϩ ⲉⲣⲟⲟⲩ ⲁϥⲁⲡⲟⲣⲉⲓ
ⲁϥⲟⲩⲉϩⲥⲁϩⲛⲉ ⲉⲧⲁⲙⲓⲟ ⲛⲟⲩⲙⲁⲥⲉ ⲛϩⲟⲙⲛⲧ ϫⲉⲕⲁⲥ ⲉⲩⲉⲛⲟⲩϫⲉ ⲛⲛⲉⲧⲟⲩⲁⲁⲃ ⲉϩⲟⲩⲛ ⲉⲣⲟϥ ⲛⲥⲉⲥⲁϩⲧⲉ ϩⲁⲣⲟⲟⲩ ·
ⲁⲩⲥⲱⲟⲩϩ ⲇⲉ ⲛϭⲓⲡⲙⲏⲏϣⲉ ⲉⲛⲁⲩ ⲉⲡⲁⲅⲱⲛ · ⲙⲛⲧⲉⲑⲉⲱⲣⲓⲁ ⲛⲛⲉⲧⲟⲩⲁⲁⲃ ·
ⲉⲩϫⲓ ⲇⲉ ⲙⲙⲟⲟⲩ ⲉⲃⲟⲗ ϩⲓⲧⲛⲙⲙⲏⲭⲁⲛⲏ ⲙⲡⲟⲣⲅⲁⲛⲟⲛ · ⲉⲧⲟⲩⲛⲟⲩ ϫⲉⲙⲙⲟⲟⲩ ⲉϩⲟⲩⲛ ⲉⲣⲟϥ ·
ⲁⲡⲙⲁⲕⲁⲣⲓⲟⲥ ⲉⲩⲥⲧⲁⲑⲓⲟⲥ ⲡⲁⲣⲁⲕⲁⲗⲉⲓ ⲛⲛϯⲙⲓⲟⲥ ϫⲉⲉⲩⲉⲕⲁⲁⲩ ⲛⲥⲉϣⲗⲏⲗ ·
ⲁϥⲡⲱⲣϣ ⲇⲉ ⲉⲃⲟⲗ ⲛⲛⲉϥϭⲓϫ ⲛⲧⲟϥ ⲙⲛⲧⲉϥⲥϩⲓⲙⲉ · ⲙⲛⲛⲉϥϣⲏⲣⲉ ·
ⲁⲩϣⲗⲏⲗ ⲉⲩϫⲱ ⲙⲙⲟⲥ · ϫⲉⲡϫⲟⲉⲓⲥ ⲡⲛⲟⲩⲧⲉ ⲛⲛϭⲟⲙ ⲡⲉⲧⲉⲙⲉⲩⲛⲁⲩ ⲉⲣⲟϥ ⲛϭⲓⲟⲩⲟⲛ ⲛⲓⲙ · ⲁⲛⲟⲛ ⲇⲉ ⲁⲛⲛⲁⲩ ⲉⲣⲟϥ ⲕⲁⲧⲁⲡⲉϥⲟⲩⲱϣ · ⲥⲱⲧⲙ ⲉⲣⲟⲛ ⲧⲉⲛⲟⲩ ⲉⲛⲱϣ ⲉϩⲣⲁⲓ ⲉⲣⲟⲕ · ⲛⲅⲧⲣⲉⲡⲉⲛϣⲗⲏⲗ
ⲛⲧⲉⲓϩⲉ ⲇⲉ ϩⲱⲱⲛ ϣⲟⲡⲛ ⲉⲣⲟⲕ · ϩⲙⲡⲉⲓⲕⲱϩⲧ ⲛⲧϩⲉ ⲛⲟⲩⲑⲩⲥⲓⲁ ⲉⲥⲣⲁⲛⲁⲕ ϩⲙⲡⲧⲣⲛϣⲱⲡⲉ ⲟⲛ ⲛⲟⲩϭⲗⲓⲗ ϩⲙⲡⲕⲱϩⲧ ·
ⲉⲕⲉϯ ⲛⲟⲩϩⲙⲟⲧ ⲡϫⲟⲉⲓⲥ ⲙⲛⲟⲩⲭⲁⲣⲓⲥⲙⲁ ⲉⲡⲉⲛⲥⲱⲙⲁ ϫⲉⲕⲁⲥ ⲟⲩⲟⲛ ⲛⲓⲙ ⲉⲧⲛⲁⲣⲡⲉⲛⲙⲉⲉⲩⲉ ⲉⲩⲉϫⲓ ⲛⲟⲩⲭⲁⲣⲓⲥⲙⲁ ϩⲛⲧⲙⲛⲧⲣⲣⲟ ⲛⲙⲡⲏⲩⲉ · ⲁⲩⲱ ⲟⲛ ⲟⲩⲁⲛⲁⲡⲁⲩⲥⲓⲥ ϩⲓϫⲙⲡⲕⲁϩ ·
ⲕⲁⲛ ⲉⲩⲕⲓⲛⲇⲩⲛⲉⲩⲉ ϩⲛⲧϩⲁⲗⲗⲁⲥⲁ ⲛϩⲛⲛⲉⲓⲉⲣⲱⲟⲩ · ⲁⲩⲱ ⲉⲩϣⲁⲛⲉⲡⲓⲕⲁⲗⲉⲓ ⲙⲡⲉⲕⲣⲁⲛ ⲉⲧⲟⲩⲁⲁⲃ ⲉⲕⲉⲧⲟⲩϫⲟⲟⲩ ⲉⲃⲟⲗ ϩⲙⲡⲉⲩⲕⲩⲛⲇⲩⲛⲟⲥ ·
ⲛⲉⲧϩⲛϩⲉⲛⲛⲟⲃⲉ ⲉⲩⲟϣ ⲉⲩϣⲁⲛⲡⲁϩⲧⲟⲩ ⲛⲁⲕ ϩⲙⲡⲉⲛⲣⲁⲛ · ⲉⲕⲉⲕⲱ ⲛⲁⲩ ⲉⲃⲟⲗ ⲛⲛⲉⲩⲛⲟⲃⲉ · ⲁⲩⲱ ⲟⲩⲟⲛ ⲛⲓⲙ ⲉⲧⲛⲁⲣⲡⲉⲛⲙⲉⲉⲩⲉ ⲙⲡⲉϩⲟⲟⲩ ⲙⲡⲉⲛⲣⲁⲛ · ϣⲱⲡⲉ ⲛⲁⲩ ⲛⲃⲟⲏⲑⲟⲥ ⲡϫⲟⲉⲓⲥ ·
ⲙⲁⲣⲉⲧⲁⲡⲩⲗⲏ ⲙⲡⲕⲱϩⲧ ⲉⲧⲕⲱⲧⲉ ⲉⲣⲟⲛ ϣⲱⲡⲉ ⲛⲁⲛ ⲉⲟⲩⲉⲓⲱⲧⲉ ⲛⲙⲧⲟⲛ ϫⲉⲕⲁⲥ ⲡϫⲟⲉⲓⲥ ⲛⲛⲉⲛⲉⲛⲥⲱⲙⲁ ·
ⲛⲁⲓ ⲇⲉ ⲉⲩϫⲱ ⲙⲙⲟⲟⲩ ⲉⲩϣⲗⲏⲗ ⲁⲩⲥⲱⲧⲙ ⲉⲩⲥⲙⲏ ⲉⲃⲟⲗ ϩⲛⲧⲡⲉ · ⲉⲥϫⲱ ⲙⲙⲟⲥ ϫⲉⲕⲁⲧⲁⲧϩⲉ ⲛⲧⲁⲧⲉⲧⲛϣⲱⲡⲉ ⲛⲁⲑⲗⲏⲧⲏⲥ ⲛϫⲱⲱⲣⲉ ϩⲙⲡⲉⲓⲃⲓⲟⲥ ·
ⲁⲧⲉⲧⲛϩⲩⲡⲟⲙⲉⲓⲛⲉ ⲉϩⲁϩ ⲙⲡⲉⲓⲣⲁⲥⲙⲟⲥ · ⲧⲉⲛⲟⲩ ϭⲉ ⲙⲡⲣⲣϩⲟⲧⲉ ⲁⲙⲏⲓⲧⲛ ⲉϩⲣⲁⲓ ⲉⲡⲉⲓⲙⲁ ϩⲛⲟⲩⲉⲓⲣⲏⲛⲏ · ⲛⲧⲉⲧⲛϫⲓ ⲙⲡⲉⲕⲗⲟⲙ ⲛⲁⲧⲧⲁⲕⲟ ·
ⲛⲧⲉⲧⲛ ⲁⲡⲟⲗⲁⲩⲉ ⲙⲙⲱⲧⲛ ϩⲛⲛⲁⲅⲁⲑⲟⲛ ⲛⲧⲁⲩⲥⲃⲧⲱⲧⲟⲩ · ⲛⲏⲧⲛ ϣⲁⲉⲛⲉϩ · ⲉⲡⲙⲁ ⲛⲛϩⲓⲥⲉ ⲛⲧⲁⲧⲉⲧⲛϣⲟⲡⲟⲩ · ⲙⲛⲙⲡⲉⲓⲣⲁⲥⲙⲟⲥ ⲛⲧⲁⲧⲉⲧⲛϩⲩⲡⲟⲙⲉⲓⲛⲉ ⲉⲣⲟⲟⲩ ⲡⲣⲟⲥⲟⲩⲕⲟⲩⲓ ⲛⲟⲩⲟⲉⲓϣ ·
ⲛⲧⲉⲣⲟⲩⲥⲱⲧⲙ ⲇⲉ ⲉⲛⲁⲓ ⲛϭⲓⲛⲉⲧⲟⲩⲁⲁⲃ · ⲁⲩⲡⲁⲣⲁⲇⲓⲇⲟⲩ ⲙⲙⲟⲟⲩ ⲙⲁⲩⲁⲁⲩ ϩⲛⲟⲩⲟⲩⲣⲟⲧ ⲁⲙⲙⲁⲧⲟⲓ ⲛⲟϫⲟⲩ ⲉⲡⲟⲣⲅⲁⲛⲟⲛ ⲛϩⲟⲙⲛⲧ ·
ⲛⲧⲉⲣⲟⲩⲛⲟϫⲟⲩ ⲇⲉ ⲁⲡϣⲁϩ ⲙⲡⲕⲱϩⲧ ⲕⲱⲧⲉ ⲉⲣⲟⲟⲩ · ⲁⲩϯⲉⲟⲟⲩ ⲛⲧⲉⲧⲣⲓⲁⲥ · ⲉⲧⲟⲩⲁⲁⲃ · ⲧⲁⲓ ⲉⲧⲉⲡⲱⲥ ⲡⲉ ϫⲣⲟ ·
ⲙⲛⲛⲥⲁⲟⲩⲕⲟⲩⲓ ⲇⲉ ⲁⲩϯ ⲛⲛⲉⲩⲯⲩⲭⲏ ⲛϭⲓϫ ⲙⲡⲛⲟⲩⲧⲉ · ⲁⲩⲱ ⲙⲡⲉⲡⲕⲱϩⲧ ϫⲱϩ ⲉⲡⲉⲩⲥⲱⲙⲁ ⲉⲡⲧⲏⲣϥ ⲟⲩⲇⲉ ⲡϥⲱ ⲛⲧⲉⲩⲁⲡⲉ ·
ⲙⲛⲛⲥⲁϣⲟⲙⲛⲧ ⲇⲉ ⲛϩⲟⲟⲩ ⲁⲡⲣⲣⲟ ⲁⲥⲉⲃⲏⲥ ⲁⲇⲣⲓⲁⲛⲟⲥ
ⲣⲟⲩϩⲉ ⲇⲉ ⲛⲧⲉⲣϥϣⲱⲡⲉ ⲁⲩⲉⲓ ⲛϭⲓⲛⲉⲭⲣⲓⲥϯⲁⲛⲟⲥ ⲁⲩϫⲓ ⲙⲡⲥⲱⲙⲁ ⲛⲛⲉⲧⲟⲩⲁⲁⲃ ⲙⲙⲁⲣⲧⲩⲣⲟⲥ
ⲧⲁⲓ ⲧⲉ ⲧⲡⲟⲗⲓⲧⲉⲓⲁ ⲁⲩⲱ ⲧⲁⲑⲗⲏⲥⲓⲥ ⲛⲛⲉⲓⲙⲁⲕⲁⲣⲓⲟⲥ ⲙⲙⲁⲣⲧⲩⲣⲟⲥ ⲉⲧⲟⲩⲁⲁⲃ · ⲫⲁⲅⲓⲟⲥ ⲁⲡⲁ ⲉⲩⲥⲧⲁⲑⲓⲟⲥ ⲙⲛⲁⲡⲁ ⲁⲅⲁⲡⲓⲟⲥ · ⲙⲛⲡⲁⲑⲉⲟⲡⲓⲥⲧⲟⲥ ⲛⲉϥϣⲏⲣⲉ ⲙⲛⲁⲙⲙⲁ ⲑⲉⲟⲡⲓⲥⲧⲏ ⲧⲉϥⲥϩⲓⲙⲉ ·
ⲡⲁⲓ ⲡⲉ ⲡϫⲱⲕ ⲉⲃⲟⲗ ⲛⲧⲉⲩⲁⲑⲗⲓⲥⲓⲥ ⲉⲧⲧⲁⲓⲏⲩ ⁛
ⲟⲩⲟⲛ ϭⲉ ⲛⲓⲙ ⲉⲧⲛⲁⲣⲡⲙⲡϣⲁ ⲙⲡⲉⲩⲣⲡⲙⲉⲉⲩⲉ ⲉⲧⲟⲩⲁⲁⲃ ⲛⲥⲉⲉⲡⲓⲕⲁⲗⲉⲓ ⲙⲙⲟⲟⲩ ⲥⲉⲛⲁⲙⲁⲧⲉ ⲛⲛⲁⲅⲁⲑⲟⲛ ⲛⲧⲙⲛⲧⲣⲣⲟ ⲛⲙⲡⲏⲩⲉ ϩⲓⲧⲛⲧⲉⲭⲁⲣⲓⲥ ⲙⲛⲧⲙⲛⲧⲙⲁⲓⲣⲱⲙⲉ ⲙⲡⲉⲛϫⲟⲉⲓⲥ ⲓⲏⲥⲟⲩⲥ ⲡⲉⲭⲣⲓⲥⲧⲟⲥ ⲡⲁⲓ ⲉⲃⲟⲗ ϩⲓⲧⲟⲟⲧϥ ⲡⲉⲟⲟⲩ ⲛⲁϥ ⲙⲛⲡⲉϥⲉⲓⲱⲧ ⲛⲁⲅⲁⲑⲟⲥ ⲙⲛⲡⲉⲡⲛⲉⲩⲙⲁ ⲉⲧⲟⲩⲁⲁⲃ ϣⲁⲉⲛⲉϩ ⲛⲉⲛⲉϩ
ϩⲁⲙⲏⲛ ⁛⁛⁛ — ··· — ··· — ··· — ··· —
ⲛⲉⲩⲛ ⲟⲩⲣⲱⲙⲉ ⲇⲉ ⲉⲃⲟⲗ ϩⲛⲛⲉϣⲏⲣⲉ ⲛⲃⲉⲛⲓⲁⲙⲓⲛ ⲉⲡⲉϥⲣⲁⲛ ⲡⲉ ϭⲓⲥ ⲡϣⲏⲣⲉ ⲛⲁⲃⲓⲏⲗ ⲡϣⲏⲣⲉ ⲛⲁⲑⲉⲗ ⲡϣⲏⲣⲉ ⲛⲃⲁⲭⲓⲑ ⲡϣⲏⲣⲉ ⲛⲁⲫⲉⲕⲡϣⲏⲣⲉ ⲛⲟⲩⲣⲱⲙⲉ ⲛⲓⲉⲙⲓⲛⲁⲓⲟⲥ ⲟⲩⲣⲱⲙⲉ ⲛⲇⲩⲛⲁⲧⲟⲥ
ⲁⲩⲱ ⲡⲁⲓ ⲛⲉⲟⲩⲛⲧϥ ⲟⲩϣⲏⲣⲉ ⲙⲙⲁⲩ ⲉⲡⲉϥⲣⲁⲛ ⲡⲉ ⲥⲁⲟⲩⲗ ⲉⲩⲣⲱⲙⲉ ⲡⲉ ⲉϥϫⲟⲥⲉ ϩⲛⲧⲉϥϭⲟⲧ ⲛⲁⲅⲁⲑⲟⲥ ⲁⲩⲱ ⲛⲉⲙⲛ ⲗⲁⲁⲩ ϩⲛⲛⲉϣⲏⲣⲉ ⲙⲡⲓⲥⲣⲁⲏⲗ ⲉⲛⲁⲛⲟⲩϥ ⲉⲣⲟϥ
ⲁⲩⲱ ⲛⲉⲟⲟⲩ ⲛϭⲓⲥ ⲡⲉⲓⲱⲧ ⲛⲥⲁⲟⲩⲗ ⲁⲩⲥⲱⲣⲙ ϭⲓⲥ ⲇⲉ ⲡⲉⲓⲱⲧ ⲛⲥⲁⲟⲩⲗ ⲡⲉϫⲁϥ ⲛⲥⲁⲟⲩⲗ ⲡⲉϥϣⲏⲣⲉ ϫⲉϫⲓ ⲛⲙⲙⲁⲕ ⲛⲟⲩⲁ ⲛⲛⲉϩⲙϩⲁⲗ ⲛⲧⲉⲧⲛⲧⲱⲟⲩⲛ ⲛⲧⲉⲧⲛⲃⲱⲕ ⲛⲧⲉⲧⲛϣⲓⲛⲉ ⲛⲥⲁⲛⲉⲟⲟⲩ
ⲁⲩⲱ ⲁϥⲃⲱⲕ ⲉⲃⲟⲗ ϩⲙⲡⲧⲟⲟⲩ ⲛⲉⲫⲣⲁⲓⲙ ⲁⲩⲱ ⲟⲛ ⲁⲩⲃⲱⲕ ⲉⲃⲟⲗ ϩⲙⲡⲕⲁϩ ⲛⲥⲉⲗⲭⲁ ⲙⲡⲟⲩϩⲉ ⲉⲣⲟⲟⲩ ⲁⲩⲱ ⲟⲛ ⲁⲩⲃⲱⲕ ⲉⲃⲟⲗ ϩⲙⲡⲕⲁϩ ⲛⲉⲥⲁⲕⲓⲙ ⲙⲡⲟⲩϩⲉ ⲉⲣⲟⲟⲩ
ⲛⲧⲟⲟⲩ ⲇⲉ ⲛⲧⲉⲣⲟⲩⲉⲓ ⲉⲡⲕⲁϩ ⲛⲥⲓⲫ ⲡⲉϫⲉⲥⲁⲟⲩⲗ ⲙⲡⲉϥϩⲙϩⲁⲗ ⲉⲧⲛⲙⲙⲁϥ ϫⲉⲁⲙⲟⲩ ⲛⲧⲉⲛⲕⲧⲟⲛ ⲛⲧⲉⲛⲃⲱⲕ ⲉϩⲣⲁⲓ ⲉⲡⲉⲛⲙⲁ ⲙⲏⲡⲱⲥ ⲛⲧⲉⲡⲁⲉⲓⲱⲧ ⲗⲟ ⲉϥϥⲓ ⲣⲟⲟⲩϣ ϩⲁⲛⲉⲟⲟⲩ ⲛϥϥⲓ ⲣⲟⲟⲩϣ ⲉⲧⲃⲏⲏⲧⲛ
ⲡϩⲙϩⲁⲗ ⲇⲉ ⲡⲉϫⲁϥ ⲛⲁϥ ϫⲉⲉⲓⲥⲡⲣⲱⲙⲉ ⲙⲡⲛⲟⲩⲧⲉ ϩⲛⲧⲉⲓⲡⲟⲗⲓⲥ ⲁⲩⲱ ⲡⲣⲱⲙⲉ ⲉⲧⲙⲙⲁⲩ ϥⲛⲟⲉⲓ ⲛϩⲱⲃ ⲛⲓⲙ ⲁⲩⲱ ϣⲁϫⲉ ⲛⲓⲙ ⲛϣⲁϥϫⲟⲟⲩ ϣⲁⲩϣⲱⲡⲉ ⲧⲉⲛⲟⲩ ϭⲉ ⲙⲁⲣⲟⲛ ⲛⲁϥ ϫⲉⲕⲁⲥ ⲉϥⲉⲧⲁⲙⲟⲛ ⲉⲡⲧⲱϣ ⲛⲧⲉⲛϩⲓⲏ ⲉⲧⲉⲛⲛⲁⲃⲱⲕ ⲉⲣⲟⲥ
ⲥⲁⲟⲩⲗ ⲇⲉ ⲡⲉϫⲁϥ ⲙⲡⲉϥϩⲙϩⲁⲗ ⲉⲧⲛⲙⲙⲁϥ ϫⲉⲉⲓⲥϩⲏⲏⲧⲉ ϩⲏ ⲁⲛⲃⲱⲕ ⲟⲩ ⲡⲉⲧⲉⲛⲛⲁⲧⲁⲁϥ ⲙⲡⲣⲱⲙⲉ ⲙⲡⲛⲟⲩⲧⲉ ϫⲉⲛⲉⲟⲉⲓⲕ ⲁⲩⲟⲩⲱ ⲉⲃⲟⲗ ϩⲛⲛⲛⲥⲕⲏⲩⲉ ⲁⲩⲱ ⲙⲛϭⲉⲗⲁⲁⲩ ⲛϩⲟⲩⲟ ⲛⲧⲟⲟⲧⲛ ⲉⲧⲣⲉⲛϫⲓⲧϥ ⲉⲣⲁⲧϥ ⲙⲡⲣⲱⲙⲉ ⲙⲡⲛⲟⲩⲧⲉ
ⲡϩⲙϩⲁⲗ ⲇⲉ ⲁϥⲟⲩⲱϩ ⲉⲧⲟⲟⲧϥ ⲁϥⲣⲟⲩⲱ ϩⲁⲣⲱϥ ⲛⲥⲁⲟⲩⲗ ϫⲉⲉⲓⲥϩⲏⲏⲧⲉ ⲁⲓϭⲓⲛⲉ ⲛⲟⲩϭⲓⲥⲕⲓⲧⲉ ⲛⲥⲁⲧⲉⲉⲣⲉ ⲛϩⲁⲧ ϩⲛⲧⲁϭⲓϫ ⲉⲕⲉϫⲓⲧⲥ ⲛⲅⲧⲁⲁⲥ ⲙⲡⲣⲱ .
ϫⲓⲛⲉϣⲟⲣⲡ ⲇⲉ ϩⲙⲡⲓⲥⲣⲁⲏⲗ ⲛⲁⲓ ⲛⲉ ⲛϣⲁⲣⲉ ⲡⲟⲩⲁ ⲡⲟⲩⲁ ϫⲟⲟⲩ ⲙⲡⲉⲑⲓⲧⲟⲩⲱϥ ⲉⲩⲛⲁⲃⲱⲕ ⲉϣⲓⲛⲉ ⲙⲡⲛⲟⲩⲧⲉ ⲉⲩϫⲱ ⲙⲙⲟⲥ ϫⲉⲁⲙⲏⲉⲓⲧⲛ ⲙⲁⲣⲟⲛ ⲉⲣⲁⲧϥ ⲙⲡⲉⲧⲛⲁⲩ ⲉⲃⲟⲗ ϫⲉϫⲓⲛⲛϣⲟⲣⲡ ⲛⲉⲣⲉ ⲡⲗⲁⲟⲥ ⲙⲟⲩⲧⲉ ⲉⲡⲉⲡⲣⲟⲫⲏⲧⲏⲥ ϫⲉⲡⲉⲧⲛⲁⲩ ⲉⲃⲟⲗ
ⲁⲩⲱ ⲥⲁⲟⲩⲗ ⲡⲉϫⲁϥ ⲙⲡⲉϥϩⲙϩⲁⲗ ϫⲉⲛⲁⲛⲟⲩ ⲙϣⲁϫⲉ ⲛⲧⲁⲕϫⲟⲟϥ ⲁⲙⲟⲩ ⲙⲁⲣⲟⲛ ⲁⲩⲱ ⲁⲩⲃⲱⲕ ⲉϩⲣⲁⲓ ⲉⲧⲡⲟⲗⲓⲥ ⲉⲡⲏⲓ ⲉⲧⲉⲣⲉⲡⲣⲱⲙⲉ ⲙⲡⲛⲟⲩⲧⲉ ⲛϩⲏⲧϥ
ⲛⲧⲟⲟⲩ ⲉⲩⲙⲟⲟϣⲉ ⲉϩⲣⲁⲓ ⲉⲡⲥⲁ ⲛⲧⲡⲟⲗⲓⲥ ⲉⲓⲥ ϩⲏⲏⲧⲉ ⲁⲩϩⲉ ⲉϩⲉⲛϣⲏⲣⲉ ϣⲏⲙ ⲉⲩⲛⲏⲩ ⲉⲃⲟⲗ ⲉⲙⲉϩ ⲙⲙⲟⲟⲩ ⲡⲉϫⲁⲩ ⲛⲁⲩ ϫⲉⲉⲛⲉ ⲡⲉⲧⲛⲁⲩ ⲉⲃⲟⲗ ⲙⲡⲉⲓⲙⲁ
ⲛϣⲉⲉⲣⲉ ϣⲏⲙ ⲁⲩⲟⲩⲱϣⲃ ϫⲉⲥⲉϥⲉⲙⲡⲉⲓⲙⲁ ⲉⲓⲥ ϩⲏⲏⲧⲉ ϥϩⲓϩⲏ ⲙⲙⲱⲧⲛ ⲧⲉⲛⲟⲩ ⲉⲧⲃⲁ ⲡⲉϩⲟⲟⲩ ⲛⲣⲁⲛ ⲛⲧⲁϥⲉⲓ ⲉϩⲣⲁⲓ ⲉⲧⲡⲟⲗⲓⲥ ϫⲉⲉⲣⲉⲟⲩⲑⲩⲥⲓⲁ ϣⲟⲟⲡ ⲙⲡϩⲟⲟⲩ ⲙⲡⲗⲁⲟⲥ ϩⲛⲃⲁⲙⲁ
ⲉⲧⲉⲧⲛϣⲁⲛⲉⲣ ⲡϩⲟⲩⲛ ⲛⲧⲡⲟⲗⲓⲥ ⲧⲁⲓ ⲧⲉ ⲧϩⲉ ⲉⲧⲉⲧⲛⲛⲁϩⲉ ⲉⲣⲟϥ ϩⲛⲧⲡⲟⲗⲓⲥ ⲉⲙⲡⲁⲧϥⲃⲱⲕ ⲉϩⲣⲁⲓ ⲉⲃⲁⲙⲁ ⲉⲟⲩⲱⲙ ϫⲉⲙⲡⲗⲁⲟⲥ ⲛⲁⲟⲩⲱⲙ ⲁⲛ ϣⲁⲛⲧⲉϥⲉⲓ ϫⲉⲡⲁⲓ ⲡⲉⲧⲛⲁⲥⲙⲟⲩ ⲉⲧⲉⲑⲩⲥⲓⲁ ⲁⲩⲱ ⲙⲛⲛⲥⲁⲛⲁⲓ ⲛϣⲙⲙⲟ ⲥⲉⲛⲁⲟⲩⲱⲙ ⲧⲉⲛⲟⲩ ϭⲉ ⲃⲱⲕ ⲉϩⲣⲁⲓ ϫⲉⲉⲧⲃⲉⲡⲉⲓϩⲟⲟⲩ ⲧⲉⲧⲛⲛⲁϩⲉ ⲉⲣⲟϥ
ⲁⲩⲱ ⲁⲩⲧⲁⲁⲩ ⲉϩⲣⲁⲓ ⲉⲧⲡⲟⲗⲓⲥ ⲛⲧⲟⲟⲩ ⲇⲉ ⲛⲧⲉⲣⲟⲩⲉⲣ ⲡϩⲟⲩⲛ ⲛⲧⲡⲩⲗⲏ ⲛⲧⲡⲟⲗⲓⲥ ⲉⲓⲥ ⲥⲁⲙⲟⲩⲏⲗ ⲁϥⲉⲓ
ⲁⲩⲱ ⲡϫⲟⲉⲓⲥ ⲁϥϭⲉⲗⲉⲡ ⲡⲁⲓ ⲉⲡⲙⲁⲁϫⲉ ⲛⲥⲁⲙⲟⲩⲏⲗ ϩⲁⲧϩⲏ ⲛⲟⲩϩⲟⲟⲩ ⲙⲡⲁⲧⲉ ⲥⲁⲟⲩⲗ ⲉⲓ ϣⲁⲣⲟϥ ⲉϥϫⲱ ⲙⲙⲟⲥ ⲛⲁϥ
ϫⲉⲉϩⲟⲩⲛ ϩⲙⲡⲉⲓⲛⲁⲩ ⲛⲣⲁⲥⲧⲉ ϯⲛⲁⲧⲛⲛⲟⲟⲩ ϣⲁⲣⲟⲕ ⲉⲃⲟⲗ ϩⲙⲡⲕⲁϩ ⲛⲃⲉⲛⲓⲁⲙⲓⲛ ⲛⲟⲩⲣⲱⲙⲉ ⲛⲅⲧⲱⲟⲩⲛ ⲛⲅⲧⲁϩⲥϥ ⲉⲩⲁⲣⲭⲱⲛ ⲙⲡⲗⲁⲟⲥ ⲙⲡⲓⲥⲣⲁⲏⲗ ⲁⲩⲱ ϥⲛⲁⲧⲟⲩϫⲉ ⲡⲗⲁⲟⲥ ⲉⲧⲟⲟⲧⲟⲩ ⲛⲛⲁⲗⲗⲟⲫⲩⲗⲟⲥ ϫⲉⲁⲓϭⲱϣⲧ ⲉϫⲙⲡⲉⲑⲃⲃⲓⲟ ⲙⲡⲁⲗⲁⲟⲥ ⲡⲉⲩϩⲣⲟⲟⲩ ⲅⲁⲣ ⲁϥⲉⲓ ⲛⲁⲓ ⲉϩⲣⲁⲓ
ⲁⲩⲱ ⲥⲁⲙⲟⲩⲏⲗ ⲁϥⲛⲁⲩ ⲉⲥⲁⲟⲩⲗ ⲡϫⲟⲉⲓⲥ ⲇⲉ ⲁϥϣⲁϫⲉ ⲛⲙⲙⲁϥ ⲉϥϫⲱ ⲙⲙⲟⲥ ϫⲉⲉⲓⲥⲡⲣⲱⲙⲉ ⲡⲉ ⲡⲁⲓ ⲛⲧⲁⲓϫⲟⲟⲥ ⲛⲁⲕ ⲉⲧⲃⲏⲏⲧϥ ⲡⲁⲓ ⲉⲧⲛⲁⲉⲣⲉⲣⲭⲱⲛ ⲉϫⲙⲡⲁⲗⲁⲟⲥ
ⲁⲩⲱ ⲥⲁⲟⲩⲗ ⲁϥϯ ⲙⲡⲉϥⲟⲩⲟⲓ ⲉϩⲟⲩⲛ ⲉⲥⲁⲙⲟⲩⲏⲗ ϩⲛⲧⲙⲏⲧⲉ ⲛⲧⲡⲟⲗⲓⲥ ⲡⲉϫⲁϥ ⲛⲁϥ ϫⲉⲙⲁⲧⲁⲙⲟⲓ ϫⲉⲁϣ ⲡⲉ ⲡⲏⲓ ⲙⲡⲉⲧⲛⲁⲩ ⲉⲃⲟⲗ
ⲥⲁⲙⲟⲩⲏⲗ ⲇⲉ ⲁϥⲟⲩⲱϣⲃ ⲡⲉϫⲁϥ ⲛⲥⲁⲟⲩⲗ ϫⲉⲁⲛⲟⲕ ⲡⲉ ⲙⲟⲟϣⲉ ⲉϩⲣⲁⲓ ϩⲓϩⲏ ⲙⲙⲟⲓ ⲉⲃⲁⲙⲁ ⲛⲅⲟⲩⲱⲙ ⲛⲙⲙⲁⲓ ⲙⲡϩⲟⲟⲩ ⲁⲩⲱ ϩⲧⲟⲟⲩⲉ ϯⲛⲁϫⲟⲟⲩⲕ ⲉⲃⲟⲗ ⲛⲧⲁⲧⲁⲙⲟⲕ ⲉⲛⲉⲧϩⲛ ⲡⲉⲕϩⲏⲧ ⲧⲏⲣⲟⲩ
ⲁⲩⲱ ⲉⲧⲃⲉⲛⲉⲕⲉⲟⲟⲩ ⲛⲧⲁⲩⲥⲱⲣⲙ ⲉⲓⲥ ⲡⲙⲉϩϣⲟⲙⲛⲧ ⲛϩⲟⲟⲩ ⲡⲉ ⲡϩⲟⲟⲩ ⲙⲡⲉⲣⲕⲁ ⲡⲉⲕϩⲏⲧ ϩⲓⲱⲟⲩ ⲁⲩϩⲉ ⲅⲁⲣ ⲉⲣⲟⲟⲩ ⲁⲩⲱ ⲛϣⲟⲩϣⲟⲩ ⲙⲡⲓⲥⲣⲁⲏⲗ ⲉⲩⲛⲁⲧⲁⲁⲩ ⲛⲛⲓⲙ ⲛⲉⲩⲛⲁⲧⲁⲁⲩ ⲁⲛ ⲛⲁⲕ ⲙⲛⲡⲏⲓ
ⲥⲁⲟⲩⲗ ⲇⲉ ⲁϥⲟⲩⲱϣⲃ ⲉϥϫⲱ ⲙⲙⲟⲥ ⲛⲥⲁⲙⲟⲩⲏⲗ ϫⲉⲙⲏ ⲁⲛⲅ ⲡϣⲏⲣⲉ ⲁⲛ ⲛⲟⲩⲣⲱⲙⲉ ⲛⲓⲉⲙⲓⲛⲁⲓⲟⲥ ⲉⲃⲟⲗ ϩⲙⲡⲕⲟⲩⲓ ⲛⲕⲗⲏⲣⲟⲥ ⲧⲉⲫⲩⲗⲏ ⲛⲃⲉⲛⲓⲁⲙⲓⲛ ⲧⲉⲫⲩⲗⲏ ⲉⲧⲥⲏϣ ⲉⲃⲟⲗ ϩⲙⲡⲉⲕⲗⲏⲣⲟⲥ ⲧⲏⲣϥ ⲙⲡⲓⲥⲣⲁⲏⲗ ⲁⲩⲱ ⲉⲧⲃⲉⲟⲩ ⲁⲕϣⲁϫⲉ ⲛⲙⲙⲁⲓ ⲕⲁⲧⲁⲛⲉⲓϣⲁϫⲉ
ⲁⲩⲱ ⲥⲁⲙⲟⲩⲏⲗ ⲁϥϫⲓ ⲛⲥⲁⲟⲩⲗ ⲙⲛⲡⲉϥϩⲙϩⲁⲗ ⲁϥϫⲓⲧⲟⲩ ⲉϩⲟⲩⲛ ⲉⲡⲙⲁ ⲛϣⲱⲡⲉ ⲁϥⲕⲱ ⲛⲁⲩ ⲉⲃⲟⲗ ⲛⲟⲩⲙⲁ ⲉϥϫⲟⲥⲉ ϩⲛⲛⲛⲟϭ ⲛⲧⲁⲩⲧⲁϩⲙⲟⲩ ⲉⲩⲛⲁⲉⲣ ϣϥⲉ ⲛⲣⲱⲙⲉ
ⲁⲩⲱ ⲥⲁⲙⲟⲩⲏⲗ ⲡⲉϫⲁϥ ⲙⲡⲙⲁⲅⲓⲣⲟⲥ ϫⲉⲙⲁ ⲛⲁⲓ ⲛⲧⲙⲉⲣⲓⲥ ⲛⲧⲁⲓϫⲟⲟⲥ ⲛⲁⲕ ⲉⲧⲃⲏⲏⲧⲥ ϫⲉⲕⲁⲁⲥ ϩⲁϩⲧⲏⲕ
ⲁⲩⲱ ⲡⲙⲁⲅⲓⲣⲟⲥ ⲁϥⲡⲓⲥⲉ ⲛⲧⲕⲟⲗⲉⲁ ⲉⲧⲉⲡⲙⲉⲣⲟⲥ ⲡⲉ ⲁϥⲕⲁⲁϥ ϩⲁⲣⲱϥ ⲛⲥⲁⲟⲩⲗ ⲡⲉϫⲉⲥⲁⲙⲟⲩⲏⲗⲛⲥⲁⲟⲩⲗ ϫⲉⲉⲓⲥⲡⲉⲓⲥⲉⲉⲡⲉ ⲏ ⲡⲉⲓϣⲁⲩ ⲕⲁⲁϥ ϩⲁⲣⲱⲕ ⲛⲅⲟⲩⲱⲙ ϫⲉⲛⲧⲁⲩⲕⲁⲁϥ ⲛⲁⲕ ⲉⲩⲙⲛⲧⲙⲉⲧⲣⲉ ⲡⲙⲁⲣⲁ ⲛⲕⲟⲟⲩⲉ ⲡⲱϣ ⲛⲁⲕ ⲛⲅⲟⲩⲱⲙ ⲁⲩⲱ ⲥⲁⲟⲩⲗ ⲁϥⲟⲩⲱⲙ ⲙⲛⲥⲁⲙⲟⲩⲏⲗ ⲙⲡⲉϩⲟⲟⲩ ⲉⲧⲙⲙⲁⲩ
ⲁϥⲓ ⲉⲃⲟⲗ ϩⲛⲃⲁⲙⲁ ⲉϩⲣⲁⲓ ⲉⲧⲡⲟⲗⲓⲥ ⲁⲩⲡⲱⲣϣ ϩⲁⲣⲟϥ ⲛⲥⲁⲟⲩⲗ ϩⲓϫⲉⲛⲉⲡⲱⲣ ⲛϩⲛϩⲟⲉⲓⲧⲉ ⲉⲛⲁϣⲱⲟⲩ
ⲁϥⲉⲛⲕⲟⲧⲕ ⲡⲟⲩⲟⲉⲓⲛ ⲇⲉ ⲛⲧⲉⲣⲉϥⲥⲱⲣ ⲥⲁⲙⲟⲩⲏⲗ ⲇⲉ ⲁϥⲙⲟⲩⲧⲉ ⲉⲥⲁⲟⲩⲗ ϩⲓⲧϫⲉⲛⲉⲡⲱⲣ ⲉϥϫⲱ ⲙⲙⲟⲥ ⲛⲁϥ ϫⲉⲧⲱⲟⲩⲛ ⲛⲅⲉⲓ ⲛⲧⲁϫⲟⲟⲩⲕ ⲉⲃⲟⲗ ⲁⲩⲱ ⲥⲁⲟⲩⲗ ⲁϥⲧⲱⲟⲩⲛ ⲁϥⲉⲓ ⲉⲡⲉⲥⲏⲧ ⲉϥⲙⲟⲟϣⲉ ⲉⲃⲟⲗ ⲛⲧⲟϥ ⲙⲛⲥⲁⲙⲟⲩⲏⲗ
ⲛⲧⲉⲣⲟⲩⲉⲓ ⲇⲉ ⲉⲃⲟⲗ ⲉⲩⲥⲁ ⲛⲧⲡⲟⲗⲓⲥ ⲥⲁⲙⲟⲩⲏⲗ ⲡⲉϫⲁϥ ⲛⲥⲁⲟⲩⲗ ϫⲉⲁϫⲓⲥ ⲙⲡⲉⲕϩⲉⲣϣⲓⲣⲉ ⲛϥⲙⲟⲟϣⲉ ϩⲓϩⲏ ⲙⲙⲟⲛ ⲛⲧⲟⲕ ⲇⲉ ⲁϩⲉⲣⲁⲧⲕ ⲙⲡⲉⲓⲙⲁ ⲧⲉⲛⲟⲩ ⲛⲅⲥⲱⲧⲙ ⲉⲡϣⲁϫⲉ ⲙⲡⲛⲟⲩⲧⲉ
ⲙⲁⲣⲉⲡⲓⲥⲣⲁⲏⲗ ⲉⲩⲫⲣⲁⲛⲉ ⲉϫⲙⲡⲉⲛⲧⲁϥⲧⲁⲙⲓⲟϥ ⲙⲣⲉ ⲛϣⲏⲣⲉ ⲛⲥⲓⲱⲛ ⲛⲧⲉⲗⲏⲗ ⲉϫⲙⲡⲉⲩⲣⲣⲣⲟ
ⲙⲁⲣⲟⲩⲥⲙⲟⲩ ⲉⲡⲣⲁⲛ ⲉⲡϫⲟⲉⲓⲥ ϩⲛⲟⲩⲭⲟⲣⲟⲥ ⲙⲁⲣⲟⲩⲯⲁⲗⲗⲉⲓ ⲉⲣⲟϥ ϩⲛⲟⲩⲧⲩⲙⲡⲁⲛⲟⲛ ⲙⲛⲟⲩⲯⲁⲗⲧⲏⲣⲓⲟⲛ
ϫⲉⲉϩⲛⲉ ⲡϫⲟⲉⲓⲥ ϩⲙⲡⲉϥⲗⲁⲟⲥ ⲁⲩⲱ ϥⲛⲁϫⲓⲥⲉ ⲛⲛⲣⲙⲣⲁϣ ϩⲛⲟⲩⲟⲩϫⲁⲓ
ⲛⲉⲧⲟⲩⲁⲁⲃ ⲛⲁϣⲟⲩϣⲟⲩ ⲙⲙⲟⲟⲩ ϩⲛⲟⲩⲉⲟⲟⲩ ⲁⲩⲱ ⲥⲉⲛⲁⲧⲉⲗⲏⲗ ϩⲓϫⲛⲛⲉⲩϭⲗⲟϭ
ⲡϫⲓⲥⲉ ⲙⲡⲛⲟⲩⲧⲉ ϩⲛⲧⲉⲩϣⲟⲩⲱⲃⲉ ⲉⲣⲉϩⲉⲛⲥⲏϥⲉ ⲛϩⲟ ⲥⲛⲁⲩ ϩⲛⲛⲉⲩϭⲓϫ
ⲉⲉⲓⲣⲉ ⲛⲟⲩⲕⲃⲁ ϩⲛⲛϩⲉⲑⲛⲟⲥ ϩⲉⲛϫⲡⲓⲟ ϩⲛⲛⲗⲁⲟⲥ
ⲉⲙⲟⲩⲣ ⲛϩⲉⲛⲉⲣⲱⲟⲩ ⲛϩⲉⲛⲡⲁⲓⲇⲁⲓⲥ ⲛⲉⲧϩⲁⲉⲟⲟⲩ ⲛⲧⲁⲩϩⲛ ϩⲉⲛⲉⲓⲛⲉ ⲛϩⲟⲙⲛⲧ
ⲉⲉⲓⲣⲉ ⲛϩⲏⲧⲟⲩ ⲛⲟⲩϩⲁ ⲡⲉϥⲥⲏϩ ⲡⲁⲓ ⲡⲉ ⲡⲉⲟⲟⲩ ⲛⲛⲉϥⲡⲉⲧⲟⲩⲁⲁⲃ ⲧⲏⲣⲟⲩ
ⲡⲁϣⲏⲣⲉ ⲁⲣⲓϩⲟⲧⲉ ϩⲏⲧⲟⲩ ⲛⲛⲁϣⲁϫⲉ ⲉⲁⲕϣⲟⲡⲟⲩ ⲇⲉ ⲉⲣⲟⲕ ⲙⲉⲧⲁⲛⲟⲉⲓ ⲛⲁⲓ ⲛⲉϣⲁⲣⲉⲡⲣⲱⲙⲉ ϫⲟⲟⲩ ⲛⲛⲉⲧⲡⲓⲥⲧⲉⲩⲉ ⲉⲡⲛⲟⲩⲧⲉ ϫⲉϯⲛⲁⲗⲟ
ⲁⲛⲅ ⲟⲩⲥⲁⲃⲉ ⲅⲁⲣ ⲉϩⲟⲩⲉ ⲣⲏⲙⲉ ⲛⲓⲙ ⲁⲩⲱ ⲛⲟⲩⲙⲛⲧⲥⲁⲃⲉ ⲛⲣⲱⲙⲉ ⲁⲛ ⲧⲉⲧⲛϩⲏⲧ
ⲡⲛⲟⲩⲧⲉ ⲡⲉⲛⲧⲁϥⲧⲥⲁⲃⲟⲓ ⲉⲧⲥⲟⲫⲓⲁ ⲁⲩⲱ ⲁⲛⲟⲕ ⲁⲓⲥⲟⲩⲛⲡⲥⲟⲟⲩⲛ ⲛⲛⲉⲧⲟⲩⲁⲁⲃ
ⲛⲓⲙ ⲡⲉⲛⲧⲁϥⲃⲱⲕ ⲉϩⲣⲁⲓ ⲉⲧⲡⲉ ⲁϥⲉⲓ ⲉⲡⲉⲥⲏⲧ ⲛⲓⲙ ⲡⲉⲛⲧⲁϥⲥⲉⲩϩⲛⲧⲏⲩ ⲉϩⲟⲩⲛ ϩⲛⲕⲟⲩⲛϥ ⲛⲓⲙ ⲡⲉⲛⲧⲁϥⲥⲉⲩϩⲡⲙⲟⲟⲩ ⲉϩⲟⲩⲛ ϩⲛⲧⲉϥϣⲧⲏⲛ ⲛⲓⲙ ⲡⲉⲛⲧⲁϥⲁⲙⲁϩⲧⲉ ⲛⲁⲣⲏϫϥ ⲙⲡⲕⲁϩ ⲛⲓⲙ ⲡⲉ ⲡⲉϥⲣⲁⲛ ⲏ ⲡⲣⲁⲛ ⲛⲛⲉϥϣⲏⲣⲉ
ⲛϣⲁϫⲉ ⲧⲏⲣⲟⲩ ⲙⲡⲛⲟⲩⲧⲉ ⲥⲟⲧⲡ ⲁⲩⲱ ⲥⲉⲡⲟⲥⲉ ⲡⲉⲓⲙⲉ ⲇⲉ ⲉⲡⲛⲟⲙⲟⲥ ⲡⲁⲟⲩⲙⲉⲉⲩⲉ ⲡⲉ ⲉⲛⲁⲛⲟⲩϥ ⲁϣϥⲣⲛⲁϣⲧⲉ ⲇⲉ ⲛⲧⲟϥ ⲉⲛⲉⲧⲣϩⲟⲧⲉ ϩⲏⲧϥ
ⲙⲡⲣⲟⲩⲱϩ ⲉⲛⲉϥϣⲁϫⲉ ϫⲉⲛⲛⲉϥϫⲡⲓⲟⲕ ⲛⲅⲣⲣⲉϥϫⲓϭⲟⲗ
ϩⲱⲃ ⲥⲛⲁⲩ ⲛⲉⲧⲓⲁⲓϯ ⲙⲙⲟⲟⲩ ⲛⲧⲟⲟⲧⲕ ⲙⲡⲣϥⲓ ⲛⲧⲉⲭⲁⲣⲓⲥ ⲉⲃⲟⲗ ⲛϩⲏⲧ ⲉⲙⲡⲁⲧϯⲙⲟⲩ
ⲙⲁⲣⲉⲟⲩϣⲁϫⲉ ⲉϥϣⲟⲩⲉⲓⲧ ⲁⲩⲱ ⲛϭⲟⲗ ⲟⲩⲉ ⲙⲙⲟⲓ ⲙⲡⲣϯ ⲇⲉ ⲛⲁⲓ ⲛⲟⲩⲙⲛⲧⲣⲙⲙⲁⲟ ⲙⲛⲟⲩⲙⲛⲧϩⲏⲕⲉ ⲧⲱϣ ⲛⲁⲓ ⲛⲛⲉⲧⲓⲁϩⲉ ⲛⲁⲩ ⲙⲛⲡⲁⲣⲱϣⲉ
ϫⲉⲛⲛⲁⲥⲉⲓ ⲛⲧⲁⲣⲣⲉϥϫⲓϭⲟⲗ ⲛⲧⲁϫⲟⲟⲥ ϫⲉⲛⲓⲙ ⲡⲉⲧⲛⲁⲩ ⲉⲣⲟⲓ ⲏ ⲧⲁⲣϩⲏⲕⲉ ⲛⲧⲁϫⲓⲟⲩⲉ ⲛⲧⲁⲱⲣⲕ ⲙⲡⲣⲁⲛ ⲙⲡⲁⲛⲟⲩⲧⲉ
ⲙⲡⲣϯ ⲛⲟⲩϩⲙϩⲁⲗ ⲉⲧⲟⲟⲧϥ ⲙⲡⲉϥϫⲟⲉⲓⲥ ⲙⲏⲡⲟⲧⲉ ⲛϥⲥϩⲟⲩⲱⲣⲕ ⲛⲅⲧⲁⲕⲟ
ϣⲁⲣⲉⲟⲩϣⲏⲣⲉ ⲉϥϩⲟⲟⲩ ⲥⲁϩⲟⲩ ⲙⲡⲉϥⲉⲓⲱⲧ ⲁⲩⲱ ⲙⲉϥⲥⲙⲟⲩ ⲉⲧⲉϥⲙⲁⲁⲩ
ϣⲁⲣⲉⲡϣⲣ ⲃⲱⲱⲛ ⲕⲣⲓⲛⲉ ⲙⲙⲟϥ ϩⲱⲥ ⲇⲓⲕⲁⲓⲟⲥ ⲧⲉϥϩⲓⲏ ⲇⲉ ⲙⲡϥⲧⲃⲃⲟⲥ
ⲟⲩϫⲁⲥⲓⲃⲁⲗ ⲡⲉ ⲟⲩϣⲏⲣⲉ ⲉϥϩⲟⲟⲩ ⲛⲉϥⲉⲛⲧⲟⲗⲏ ⲇⲉ ⲙⲙⲓⲛⲙⲙⲟϥ ⲛⲁⲛⲟⲩⲟⲩ ⲛⲁϩⲣⲁϥ ⲁⲩⲱ ϣⲁϥϫⲓⲥⲉ ⲙⲙⲟϥ ϩⲛⲛⲉϥⲟⲩϩⲉ
ϩⲉⲛⲥⲏϥⲉ ⲛⲉⲛⲟⲃϩⲉ ⲙⲡϣⲏⲣⲉ ⲉⲧϩⲟⲟⲩ ⲁⲩⲱ ϩⲉⲛⲣⲉϥϣⲱⲱⲧ ⲛⲉ ⲛⲉϥⲛⲁϫϩⲉ ϩⲱⲥⲧⲉ ⲉⲧⲁⲕⲟ ⲛⲛⲉⲧⲑⲃⲃⲓⲏⲩ ⲙⲡⲕⲁϩ ⲁⲩⲱ ⲛⲉⲩϩⲏⲕⲉ ⲉⲃⲟⲗ ϩⲛⲛⲣⲱⲙⲉ
ⲟⲩⲛⲧⲉ ⲧⲉⲃⲇⲉⲗⲗⲏ ϣⲙⲧ ϣⲉⲉⲣⲉ ⲉⲥⲙⲉ ⲙⲙⲟⲟⲩ ϩⲛⲟⲩⲙⲉ ⲁⲩⲱ ⲧⲉⲓϣⲟⲙⲧⲉ ⲙⲡⲟⲩⲧⲥⲓⲟⲥ
ⲁⲙⲛⲧⲉ ⲙⲛⲡⲙⲉ ⲛⲥϩⲓⲙⲉ ⲙⲛⲡⲧⲁⲣⲧⲁⲣⲟⲥ ⲙⲛⲡⲕⲁϩ ⲉⲙⲉϥⲥⲓ ⲙⲙⲟⲟⲩ ⲙⲛⲡⲙⲟⲟⲩ ⲙⲛⲡⲕⲱϩⲧ ⲉⲛⲛⲉⲩϫⲟⲟⲥ ϫⲉϩⲱ ⲁⲩⲱ ⲧⲙⲉϩϥⲧⲟⲉ ⲙⲡⲟⲩϩⲉ ⲉⲣⲟⲥ ⲉⲥϫⲟⲟⲥ ϫⲉϥⲣⲱϣⲉ
ⲡⲃⲁⲗ ⲉⲧⲥⲱⲃⲉ ⲛⲥⲁⲡⲉϥⲉⲓⲱⲧ ⲁⲩⲱ ⲉⲧⲥⲱϣ ⲛⲧⲙⲛⲧϩⲗⲗⲟ ⲛⲧⲉϥⲙⲁⲁⲩ ⲉⲣⲉⲛⲁⲃⲟⲟⲕⲉ ϣⲉⲕϣⲱⲕϥ ⲉⲃⲟⲗ ϩⲛⲛⲉⲓⲁ ⲁⲩⲱ ⲛⲧⲉⲙⲙⲁⲥ ⲛⲁϩⲱⲙⲉ ⲟⲩⲟⲙϥ
ϣⲟⲙⲛⲧ ⲇⲉ ⲛⲉⲧⲙⲟⲕϩ ⲛⲁⲓ ⲉⲛⲟⲓ ⲙⲙⲟⲟⲩ ⲁⲩⲱ ⲛϯⲥⲟⲟⲩⲛ ⲁⲛ ⲙⲡⲙⲉϩϥⲧⲟⲟⲩ
ⲧⲉϩⲓⲏ ⲛⲟⲩⲁϩⲱⲙⲉ ⲉϥϩⲏⲗ ⲁⲩⲱ ⲛⲉϩⲓⲟⲟⲩⲉ ⲛⲟⲩϩⲟϥ ϩⲓⲟⲩⲡⲉⲧⲣⲁ ⲙⲛⲛⲉϩⲓⲟⲟⲩⲉ ⲛⲟⲩϫⲟⲉⲓ ⲉϥⲣϩⲱⲧ ⲁⲩⲱ ⲛⲉϩⲓⲟⲟⲩⲉ ⲛⲟⲩⲣⲱⲙⲉ ⲉϥϩⲛⲧⲉϥⲙⲛⲧⲕⲟⲩⲓ
ⲟⲩⲧⲉⲓⲙⲓⲛⲉ ⲧⲉ ⲧⲉϩⲓⲏ ⲛⲟⲩⲥϩⲓⲙⲉ ⲛⲛⲟⲉⲓⲕ ⲧⲁⲓ ⲉⲧⲥⲛⲁⲣⲡⲉⲧⲥⲛⲁⲁϥ ⲛⲥⲉⲓⲁⲁⲥ ⲛⲥϫⲟⲟⲥ ϫⲉⲙⲡⲓⲣⲗⲁⲁⲩ ⲛⲛⲟⲃⲉ
ⲉⲣⲉⲡⲕⲁϩ ⲕⲓⲙ ϩⲛϣⲙⲧ ϩⲱⲃ ⲁⲩⲱ ⲙⲛϭⲟⲙ ⲙⲙⲟϥ ⲉϥⲓ ϩⲁⲡⲙⲉϩϥⲧⲟⲟⲩ
ⲟⲩϩⲙϩⲁⲗ ⲉϥϣⲁⲛⲣⲣⲣⲟ ⲁⲩⲱ ⲛⲧⲉⲟⲩⲁⲧϩⲏⲧ ⲥⲉⲓ ⲛⲟⲉⲓⲕ
ⲁⲩⲱ ⲛⲧⲉⲟⲩϩⲙϩⲁⲗ ⲛⲉϫⲧⲉⲥϫⲟⲉⲓⲥ ⲉⲃⲟⲗ ⲁⲩⲱ ⲛⲧⲉⲟⲩⲥϩⲓⲙⲉ ⲙⲙⲉⲥⲧⲏ ⲙⲁⲧⲉ ⲛⲟⲩϩⲁⲓ ⲉⲛⲁⲛⲟⲩϥ
ϥⲧⲟⲟⲩ ⲇⲉ ⲛⲉⲗⲁⲭⲓⲥⲧⲟⲛ ⲛⲉⲧϩⲓϫⲙⲡⲕⲁϩ ⲛⲁⲓ ⲇⲉ ϩⲉⲛⲥⲁⲃⲉ ⲛⲉ ⲉϩⲟⲩⲉⲛⲥⲟⲫⲟⲥ
ⲛϭⲁϫⲓϥ ⲉⲧⲉⲙⲛⲧⲟⲩϭⲟⲙ ⲉⲧⲉϣⲁⲩⲥⲃⲧⲉⲛⲉⲩϩⲣⲏⲩⲉ ⲙⲡϣⲱⲙ
ⲁⲩⲱ ⲛⲥⲁⲣⲁϭⲱⲟⲩϣ ⲉⲩϩⲉⲑⲛⲟⲥ ⲡⲉ ⲛϭⲱⲃ ⲛⲁⲓ ⲛⲧⲁⲩⲧⲁⲙⲓⲉⲛⲉⲩⲏⲓ ϩⲛⲙⲡⲉⲧⲣⲁ
ⲙⲛⲣⲣⲟ ϩⲓϫⲙⲡⲉϣϫⲉ ⲁⲩⲱ ϣⲁⲩϩⲱⲗ ⲉⲃⲟⲗ ϩⲛⲟⲩⲉϩⲥⲁϩⲛⲉ ⲛⲟⲩⲱⲧ ⲉⲩⲧⲏϣ
ⲁⲩⲱ ⲡϩⲁⲕⲗϥ ⲉϥⲧⲁϫⲣⲏⲩ ⲉϫⲛⲛⲉϥϭⲓϫ ⲁⲩⲱ ⲉϥⲙⲟⲧⲛ ⲛⲧⲁⲕⲟϥ ϥⲟⲩⲏϩ ϩⲛⲛⲏⲓ ⲛⲛⲣⲣⲱⲟⲩ
ϣⲟⲙⲛⲧ ⲇⲉ ⲛⲉⲧⲙⲟⲟϣⲉ ⲕⲁⲗⲱⲥ ⲁⲩⲱ ⲡⲙⲉϩϥⲧⲟⲟⲩ ϣⲁϥⲉⲓ ⲉⲃⲟⲗ ⲉϥⲧⲏϣ
ⲟⲩⲙⲁⲥ ⲙⲙⲟⲩⲓ ⲉϥϫⲟⲟⲣ ⲉⲛⲧⲃⲛⲟⲟⲩⲉ ⲡⲁⲓ ⲉⲙⲉϥⲕⲧⲟϥ ⲟⲩⲇⲉ ⲙⲉⲣⲉⲧⲃⲛⲏ ⲛⲟϣⲡ
ⲁⲩⲱ ⲟⲩⲁⲗⲉⲕⲧⲱⲣ ⲉϥⲙⲟⲟϣⲉ ϩⲛϩⲉⲛⲥϩⲓⲙⲉ ⲉϥⲣⲟⲟⲩⲧ ⲁⲩⲱ ⲟⲩϭⲓⲉ ⲉϥⲥⲱⲕ ϩⲏⲧϥ ⲙⲡⲟϩⲉ ⲛⲃⲁⲙⲡⲉ ⲁⲩⲱ ⲟⲩⲣⲣⲟ ⲉϥϣⲁϫⲉ ϩⲛⲟⲩⲛⲟϭ ⲙⲙⲏⲏϣⲉ
ⲡⲁϣⲏⲣⲉ ⲉⲕϣⲁⲛⲕⲁⲁⲕ ⲉϩⲣⲁⲓ ⲉⲩⲟⲩⲛⲟϥ ⲁⲩⲱ ⲛⲅⲥⲟⲩⲧⲛⲧⲉⲕϫⲓϫ ⲉⲃⲟⲗ ⲉⲣⲱⲕ ϩⲛⲟⲩⲙⲓϣⲉ ⲕⲛⲁϫⲓⲥⲱϣ
ϩⲉⲛⲉⲣⲱⲧⲉ ⲧⲁⲣⲉⲕϭⲛⲥⲁⲉⲓⲣⲉ ⲉⲕϣⲁⲛⲟϥⲟⲩ ⲇⲉ ⲡⲉⲥⲛⲟϥ ⲛⲏⲩ ⲉⲃⲟⲗ ⲉⲕϣⲁⲛⲥⲱⲕ ⲇⲉ ⲛϩⲉⲛϣⲁϫⲉ ϣⲁⲣⲉϩⲉⲛϩⲁⲡ ⲙⲛϩⲉⲛⲙⲓϣⲉ ⲉⲓ ⲉⲃⲟⲗ
ⲁⲓⲥⲁⲁⲕ ⲇⲉ ⲙⲟⲩⲧⲉ ⲉⲓⲁⲕⲱⲃ ⲁϥⲥⲙⲟⲩ ⲉⲣⲟϥ ⲁϥϩⲱⲛ ⲉⲧⲟⲟⲧϥ ⲉϥϫⲱ ⲙⲙⲟⲥ ϫⲉⲛⲅⲛⲁϫⲓⲥϩⲓⲙⲉ ⲁⲛ ⲉⲃⲟⲗ ϩⲛⲛϣⲉⲉⲣⲉ ⲛⲭⲁⲛⲁⲁⲛ
ⲁⲗⲗⲁ ⲧⲱⲟⲩⲛ ⲛⲅⲃⲱⲕ ⲉϩⲣⲁⲓ ⲉⲧⲙⲉⲥⲟⲡⲟⲧⲁⲙⲓⲁ . . .
ⲥⲙⲟⲩ ⲉϩⲣⲁⲓ ⲛϩⲏⲧⲕ ⲛϭⲓⲛⲉⲫⲩⲗⲏ ⲧⲏⲣⲟⲩ ⲙⲡⲕⲁϩ ⲁⲩⲱ ϩⲣⲁⲓ ϩⲙⲡⲉⲕⲥⲡⲉⲣⲙⲁ
ⲁⲩⲱ ⲉⲓⲥϩⲏⲏⲧⲉ ⲁⲛⲟⲕ ϯϣⲟⲟⲡ ⲛⲙⲙⲁⲕ ⲉⲓϩⲁⲣⲉϩ ⲉⲣⲟⲕ ϩⲛϩⲓⲏ ⲛⲓⲙ ⲉⲧⲉⲕⲛⲁⲃⲱⲕ ⲉϩⲣⲁⲓ ⲛϩⲏⲧⲟⲩ ⲁⲩⲱ ϯⲛⲁⲕⲧⲟⲕ ⲉϩⲣⲁⲓ ⲉⲡⲓⲕⲁϩ ϫⲉⲛϯⲛⲁⲕⲁⲁⲕ ⲛⲥⲱⲓ ⲁⲛ ϣⲁⲛⲧⲓⲉⲓⲣⲉ ⲛϩⲱⲃ ⲛⲓⲙ ⲛⲧⲁⲓϫⲟⲟⲩ ⲛⲁⲕ
ⲁⲓⲁⲕⲱⲃ ⲧⲱⲟⲩⲛ ⲉϥⲛⲕⲟⲧⲕ ⲡⲉϫⲁϥ ϫⲉⲡϫⲟⲉⲓⲥ . . .
ϫⲉⲉϣⲱⲡⲉ ⲉⲣϣⲁⲛⲡϫⲟⲉⲓⲥ ⲡⲛⲟⲩⲧⲉ ϣⲱⲡⲉ ⲛⲙⲙⲁⲓ ⲛϥϩⲁⲣⲉϩ ⲉⲣⲟⲓ ϩⲣⲁⲓ ϩⲛⲧⲉϩⲓⲏ ⲧⲁⲓ ⲁⲛⲟⲕ ⲉϯⲛⲁⲃⲱⲕ ⲉϩⲣⲁⲓ ⲛϩⲏⲧⲥ ⲛϥϯ ⲛⲁⲓ ⲛⲟⲩⲟⲉⲓⲕ ⲉⲟⲩⲟⲙϥ ⲁⲩⲱ ⲟⲩϣⲧⲏⲛ ⲉⲧⲁⲁⲥ ϩⲓⲱⲱⲧ
ⲛϥⲕⲧⲟ ⲙⲙⲟⲓ ϩⲛⲟⲩⲟⲩϫⲁⲓ ⲉⲡⲏⲓ ⲙⲡⲁⲉⲓⲱⲧ ⲡϫⲟⲉⲓⲥ ⲡⲉⲧⲛⲁϣⲱⲡⲉ ⲛⲁⲓ ⲉⲩⲛⲟⲩⲧⲉ
ⲁⲩⲱ ⲡⲱⲛⲉ ⲡⲁⲓ ⲛⲧⲁⲓⲧⲁϩⲟϥ ⲉⲣⲁⲧϥ ⲛⲟⲩⲟⲉⲓⲧ ϥⲛⲁϣⲱⲡⲉ ⲛⲁⲓ ⲛⲏⲓ ⲙⲡⲛⲟⲩⲧⲉ . . .
ϥⲥϩⲟⲩⲟⲣⲧ ⲛϭⲓⲡⲉⲧⲉⲓⲣⲉ ⲛⲛⲉϩⲃⲏⲩⲉ ⲙⲡϫⲟⲉⲓⲥ ϩⲛⲟⲩⲁⲙⲉⲗⲓⲁ …
ⲉⲧⲃⲉⲡϣⲃϣⲓ ⲅⲁⲣ ⲁϩⲁϩ ⲣⲛⲟⲃⲉ ⲁⲩⲱ ⲡⲉⲧϣⲓⲛⲉ ⲛⲥⲁϫⲡⲉϩⲁϩ ⲛⲁⲕⲧⲟ ⲉⲃⲟⲗ ⲛⲛⲉϥⲃⲁⲗ
ϣⲁⲩⲟⲩⲉϣⲧⲱⲕⲥ ⲛⲟⲩϣⲙⲟⲩ ⲉⲟⲩⲧⲁⲡⲟⲩⲱϣ ⲛⲟⲩⲱⲛⲉ ϣⲁⲣⲉⲡⲛⲟⲃⲉ ϩⲱⲱϥ ⲉⲓ ϩⲛⲧⲙⲏⲧⲉ ⲛϯⲉⲃⲟⲗ ϩⲓϣⲱⲡ
ⲉϥϣⲁⲛⲧⲙⲁⲙⲁϩⲧⲉ ⲛⲧϩⲟⲧⲉ ⲙⲡϫⲟⲉⲓⲥ ϩⲛⲟⲩϭⲉⲡⲏ ⲡⲉϥⲏⲓ ⲛⲁⲧⲁⲕⲟ ⲛⲧⲉⲩⲛⲟⲩ
ⲛⲧϩⲉ ⲉϣⲁⲣⲉϩⲛⲉⲓⲧⲛ ϣⲱϫⲡ ϩⲙⲡϣⲟⲗϣⲗ ⲛⲟⲩⲥⲟⲗϥ ⲧⲁⲓ ⲧⲉ ⲧϩⲉ ⲉⲣⲉⲙⲡⲉⲧϩⲟⲟⲩ ⲙⲡⲣⲱⲙⲉ ϩⲙⲡⲉϥϩⲏⲧ
ⲧⲉϩⲣⲱ ⲇⲉ ⲧⲉϣⲁⲥⲇⲟⲕⲓⲙⲁⲍⲉ ⲛⲛⲥⲕⲉⲩⲏ ⲙⲡⲕⲉⲣⲁⲙⲉⲩⲥ ⲁⲩⲱ ⲉⲣⲉⲡⲡⲉⲓⲣⲁⲥⲙⲟⲥ ⲙⲡⲣⲱ
ⲛⲧϩⲉ ⲉⲧⲉϣⲁⲣⲉⲡⲉⲧⲣϩⲱⲃ ⲉⲩϣⲏⲛϩⲡⲉϥⲕⲁⲣⲡⲟⲥ ⲉⲃⲟⲗ ⲧⲁⲓ ⲧⲉ ⲧϩⲉ ⲉⲧⲉϣⲁⲣⲉⲡϣⲁϫⲉ ⲙⲛⲡ… ⲟⲩⲉⲛϩⲫⲏⲧ ⲙⲡⲣⲱⲙⲉ ⲉⲃⲟⲗ
ⲙⲡⲣⲧⲁⲓⲉⲟⲩⲣⲱⲙⲉ ⲙⲡⲁⲧⲕⲉⲓⲙⲉ ⲡⲁⲓ ⲅⲁⲣ ⲡⲉ ⲡⲡⲉⲓⲣⲁⲥⲙⲟⲥ ⲙⲡⲣⲱⲙⲉ
ⲉⲕϣⲁⲛⲡⲱⲧ ⲛⲥⲁⲧⲙⲛⲧⲙⲉ … ⲁⲩⲱ ⲕⲛⲁⲧⲁⲁⲥ ϩⲓⲱⲱⲕ ⲛⲧϩⲉ ⲛⲧϣⲛⲧⲱ ⲛⲉⲟⲟⲩ
ⲛⲧϩⲉ ⲉϣⲁⲣⲉⲛϩⲁⲗⲁⲧⲉ ⲟⲩⲱϩ ϩⲁⲧⲛⲛⲉϯⲛⲉ ⲙⲙⲟⲟⲩ ⲧⲁⲓ ⲧⲉ ⲧϩⲉ ⲉϣⲁⲣⲉⲧⲙⲉ ⲕⲟⲧⲥ ⲉⲛⲉⲧⲉⲓⲣⲉ ⲙⲙⲟⲥ
ϣⲁⲣⲉⲟⲩⲙⲟⲩⲓ ϭⲱⲣϭ ⲉⲩⲡⲁϩⲥ ⲧⲁⲓ ⲧⲉ ⲧϩⲉ ⲉϣⲁⲣⲉⲡⲛⲟⲃⲉ ϭⲱⲣϭ ⲉⲛⲉⲧⲓⲣⲉ ⲙⲡϫⲓⲛϭⲟⲛⲥ
ⲧⲥⲟⲫⲓⲁ ⲡⲉ ⲡϣⲁϫⲉ ⲙⲡⲣⲙⲛⲛⲟⲩⲧⲉ ⲛⲟⲩⲟⲉⲓϣ ⲛⲓⲙ ⲡⲁⲧϩⲏⲧ ⲇⲉ ⲛⲧⲟϥ ϣⲁϥϣⲓⲃⲉ ⲛⲧϩⲉ ⲙⲡⲟⲟϩ
ϫⲓⲟⲩⲟⲉⲓϣ ⲛⲧⲙⲏⲧⲉ ⲛⲛⲁⲧϩⲏⲧ ⲧⲁϣⲟⲕ ⲇⲉ ϩⲛⲧⲙⲏⲧⲉ ⲛⲛⲥⲁⲃⲉ
ⲟⲩⲙⲉⲥⲧⲉ ⲡⲉ ⲡϣⲁϫⲉ ⲛⲛⲥⲟϭ ⲁⲩⲱ ⲉⲣⲉⲡⲉⲩⲥⲱⲃⲉ ϩⲛⲟⲩⲥⲡⲁⲧⲁⲗⲁ ⲛⲛⲟⲃⲉ
ϣⲁⲣⲉⲧϭⲓⲛϣⲁϫⲉ ⲛⲟⲩⲣⲉϥⲧⲁϣⲉⲱⲣⲕ ⲛⲉϩϣⲗϩϥ ⲉⲡⲉⲕϣⲁϥ ⲁⲩⲱ ⲟⲩϩⲱϫⲡ ⲙⲙⲁⲁϫⲉ ⲡⲉ ⲡⲉϥⲙⲓϣⲉ
ⲟⲩⲡⲉϩⲧⲥⲛⲟϥ ⲉⲃⲟⲗ ⲡⲉ ⲡⲙⲓϣⲉ ⲛⲛϫⲁⲥⲓϩⲏⲧ ⲁⲩⲱ ⲟⲩⲥⲱⲧⲙ ⲉϥϩⲟⲟⲩ ⲡⲉ ⲡⲉⲩⲥⲁϩⲟⲩ
ⲡⲉⲧⲛⲁϭⲱⲗⲡ ⲉⲃⲟⲗ ⲛϩⲛⲙⲩⲥⲧⲏⲣⲓⲟⲛ ⲁϥⲕⲱ ⲛⲥⲱϥ ⲙⲡⲛⲁϩⲧⲉ ⲁⲩⲱ ⲛⲉϥϭⲛⲛϣⲃⲏⲣ ⲛⲛⲁϩⲣⲛⲡⲉϥϩⲏⲧ
ⲙⲉⲣⲉⲡⲉⲕϣⲃⲏⲣ ⲛⲅⲧⲁⲛϩⲟⲩⲧⲕ ⲛⲉⲙⲁϥ ⲉϣⲱⲡⲉ ⲇⲉ ⲉⲕϣⲁⲛϭⲱⲗⲡ ⲉⲃⲟⲗ ⲙⲡⲉϥⲙⲩⲥⲧⲏⲣⲓⲟⲛ ⲙⲡⲣⲡⲱⲧ ⲛⲥⲱϥ
ⲛⲧϩⲉ ⲅⲁⲣ ⲛⲟⲩⲣⲱⲙⲉ ⲉⲁϥⲕⲱ ⲛⲥⲱϥ ⲙⲡⲉϥϫⲁϫⲉ ⲧⲁⲓ ⲧⲉ ⲧϩⲉ ⲛⲧⲁⲕⲕⲱ ⲛⲥⲱⲕ ⲛⲧⲙⲛⲧϣⲃⲏⲣ ⲙⲡⲉⲧϩⲓⲧⲟⲩⲱⲕ
ⲁⲩⲱ ⲛⲧϩⲉ ⲛⲟⲩϩⲁⲗⲏⲧ ⲉⲁⲕⲕⲁⲁϥ ⲉⲃⲟⲗ ϩⲛⲧⲉⲕϭⲓϫ ⲧⲁⲓ ⲧⲉ ⲧϩⲉ ⲉⲛⲧⲁⲕⲕⲱ ⲛⲥⲱⲕ ⲙⲡⲉⲧϩⲓⲧⲟⲩⲱⲕ ⲁⲩⲱ ⲛⲛⲉⲕϣⲧⲁϩⲟϥ
ⲙⲡⲣⲡⲱⲧ ⲛⲥⲱϥ ϫⲉⲁϥⲟⲩⲉ ⲁⲩⲱ ⲁϥⲡⲱⲧ ⲛⲧϩⲉ ⲛⲟⲩϭϩⲟⲥ ⲉⲃⲟⲗ ϩⲛⲟⲩⲡⲁϣ
ⲉϣϫⲉ ⲟⲩⲛⲧϩⲉ ⲙⲙⲣⲟⲩⲥⲁϣ ⲁⲩⲱ ⲟⲩⲛⲧϩⲉ ⲛϩⲱⲧⲡ ϩⲛⲟⲩⲙⲓϣⲉ ⲡⲉⲧⲛⲁϭⲱⲗⲡ ⲉⲃⲟⲗ ⲛϩⲛⲙⲩⲥⲧⲏⲣⲓⲟⲛ …ⲉⲗⲡⲓⲍⲉ
ⲡⲉⲧϫⲱⲣⲙ ϩⲛⲛⲉϥⲃⲁⲗ ⲉϥⲙⲉⲉⲩⲉ ⲉϩⲉⲛⲡⲉⲧϩⲟⲟⲩ ⲙⲛⲗⲁⲁⲩ ⲛⲁⲧⲟϭϥ ⲉⲣⲟϥ
ⲱϥ ϩⲗⲟϭ ⲙⲡⲉϥⲙⲧⲟ ⲉⲃⲟⲗ ⲛϥⲣϣⲡⲏⲣⲉ ⲛⲛⲉⲕϣⲁϫⲉ ⲙⲛⲛⲥⲱⲥ ϥⲛⲁⲕⲧⲉⲣⲱϥ ⲛϥϯ ⲛⲟⲩϫⲣⲟⲡ ϩⲛⲛⲉⲕϣⲁϫⲉ
ⲁⲓⲙⲉⲥⲧⲉϩⲁϩ ⲙⲡⲓⲧⲛⲧⲱⲛⲟⲩ ⲉⲣⲟϥ ⲡϫⲟⲉⲓⲥ ⲛⲁⲙⲉⲥⲧⲱϥ
ⲡⲉⲧⲛⲁⲛⲉϫⲟⲩⲱⲛⲉ ⲉⲧⲡⲉ ϥⲛⲁϩⲉ ⲉϫⲱϥ ⲟⲩⲡⲗⲏⲅⲏ ⲛⲕⲣⲟϥ ϣⲁⲥⲉⲓⲣⲉ ⲛϩⲛⲡⲱⲗϩ
ⲡⲉⲧϣⲓⲕⲉ ⲛⲟⲩϩⲓⲉⲓⲧ ϥⲛⲁϩⲉ ⲉⲣⲟϥ ⲁⲩⲱ ⲡⲉⲧⲧⲁϩⲟ ⲉⲣⲁⲧϥ ⲛⲟⲩⲡⲁϣ ϥⲛⲁϩⲉ ⲛϩⲏⲧϥ
ⲡⲉⲧⲓⲣⲉ ⲛϩⲛⲡⲉⲧϩⲟⲟⲩ ⲉⲩⲛⲏⲩ ⲉϩⲣⲁⲓ ⲉϫⲱϥ ⲁⲩⲱ ⲛⲉϥⲉⲓⲙⲉ ϫⲉⲛⲧⲁⲩⲉⲓ ⲛⲁϥ ⲧⲱⲛ
ⲟⲩⲥⲱϣϥ ⲙⲛⲟⲩⲛⲟϭⲛⲉϭ ⲛⲛϫⲁⲥⲓϩⲏⲧ ⲁⲩⲱ ⲡϫⲓⲕⲃⲁ ⲛⲁϭⲱⲣϭ ⲉⲣⲟϥ ⲛⲧϩⲉ ⲛⲛⲓⲙⲟⲩⲓ
ⲛⲉⲧⲉⲩⲫⲣⲁⲛⲉ ⲉϫⲛⲡⲧⲁⲕⲟ ⲛⲛⲣⲙⲛⲛⲟⲩⲧⲉ ⲛⲁⲧⲁⲕⲟ ϩⲛⲟⲩⲡⲁϣ ⲁⲩⲱ ⲡⲉⲙⲕⲁϩ ⲛϩⲏⲧ ⲛⲁⲧⲁⲕⲟⲟⲩ ϩⲁⲧϩⲏ ⲙⲡⲉⲩⲙⲟⲩ
ϩⲛϥⲟⲧⲉ ⲛⲉ ⲟⲩⲛⲟϭⲥ ⲉϥⲙⲏⲛ ⲉⲃⲟⲗ ⲙⲛⲟⲩⲟⲣⲅⲏ ⲁⲩⲱ ⲟⲩⲣⲱⲙⲉ ⲛⲣⲉϥⲣⲛⲟⲃⲉ ϥⲛⲁⲁⲙⲁϩⲧⲉ ⲙⲙⲟⲟⲩ
ⲛⲁⲓ ⲛⲉ ⲛϣⲁϫⲉ ⲛⲧⲁⲙⲱⲩⲥⲏⲥ ϫⲟⲟⲩ ⲙⲡⲓⲥⲣⲁⲏⲗ ⲧⲏⲣϥ ϩⲓⲡⲉⲕⲣⲟ ⲙⲡⲓⲟⲣⲇⲁⲛⲏⲥ ϩⲁⲧⲛⲧⲉⲣⲏⲙⲟⲥ ⲉⲧϩⲛⲙⲙⲁ ⲛϩⲱⲧⲡ ⲙⲡⲉⲙⲧⲟ ⲉⲃⲟⲗ ⲛⲧⲉⲣⲩⲑⲣⲁ ⲑⲁⲗⲁⲥ ⲥⲁ ϩⲛⲧⲙⲏⲧⲉ ⲙⲫⲁⲣⲁⲛ ⲧⲟⲫⲟⲗ ⲙⲛⲗⲟⲃⲟⲛ ⲙⲛⲁⲩⲗⲱⲛ ⲙⲛⲕⲁⲧⲁⲭⲣⲩⲥⲉⲁ
ϩⲛⲭⲱⲣⲏⲃ ϩⲓⲏ ⲙⲡⲧⲟⲟⲩ ⲛⲥⲏⲉⲓⲣ ϣⲁϩⲣⲁⲓ ⲉⲕⲁⲇⲏⲥ ⲃⲁⲣⲛⲏ
ⲁⲥϣⲱⲡⲉ ⲇⲉ ϩⲛⲧⲙⲉϩϩⲙⲉ ⲛⲣⲟⲙⲡⲉ ⲙⲡⲙⲉϩⲙⲛⲧⲟⲩⲉ ⲛⲉⲃⲟⲧ ⲛⲥⲟⲩⲟⲩⲁ ⲙⲡⲉⲃⲟⲧ ⲁϥϣⲁϫⲉ ⲛϭⲓⲙⲱⲩⲥⲏⲥ ⲛⲛⲁϩⲣⲛⲛϣⲏⲣⲉ ⲧⲏⲣⲟⲩ ⲙⲡⲓⲥⲣⲁⲏⲗ ⲕⲁⲧⲁϩⲱⲃ ⲛⲓⲙ ⲛⲧⲁⲡϫⲟⲉⲓⲥ ϩⲱⲛ ⲙⲙⲟⲟⲩ ⲉⲧⲟⲟⲧϥ ⲉⲧⲣⲉϥϫⲟⲟⲩ ⲛⲁⲩ
ⲙⲛⲛⲥⲁⲧⲣⲉϥⲙⲟⲩⲟⲩⲧ ⲛⲥⲏⲱⲛ ⲡⲣⲣⲟ ⲛⲛⲁⲙⲟⲣⲣⲁⲓⲟⲥ ⲡⲉⲧⲟⲩⲏϩ ϩⲛⲉⲥⲉⲃⲱⲛ ⲁⲩⲱ ⲱⲅ ⲡⲣⲣⲟ ⲛⲧⲃⲁⲥⲁⲛ ⲡⲉⲛⲧⲁϥⲟⲩⲱϩ ϩⲛⲁⲥⲧⲁⲣⲱⲑ ⲁⲩⲱ ϩⲛϩⲉⲇⲣⲁⲉⲓⲛ
ϩⲓⲡⲉⲕⲣⲟ ⲙⲡⲓⲟⲣⲇⲁⲛⲏⲥ ϩⲙⲡⲕⲁϩ ⲙⲙⲱⲁⲃ ⲁϥⲁⲣⲭⲉⲓ ⲇⲉ ⲛϭⲓⲙⲱⲩⲥⲏⲥ ⲉⲧⲁⲩⲟ ⲉⲣⲟⲟⲩ ⲙⲡⲉⲓⲛⲟⲙⲟⲥ ⲉϥϫⲱ ⲙⲙⲟⲥ
ϫⲉⲡϫⲟⲉⲓⲥ ⲡⲉⲛⲛⲟⲩⲧⲉ ⲁϥϣⲁϫⲉ ⲛⲙⲙⲁⲛ ϩⲛⲭⲱⲣⲏⲃ ⲉϥϫⲱ ⲙⲙⲟⲥ ϫⲉϩⲱ ⲉⲣⲱⲧⲛ ⲉⲧⲉⲧⲛⲟⲩⲏϩ ϩⲙⲡⲉⲓⲧⲟⲟⲩ
ⲕⲧⲉ ⲧⲏⲩⲧⲛ ϭⲉ ⲛⲧⲉⲧⲛⲧⲱⲟⲩⲛ ⲛⲧⲉⲧⲛⲃⲱⲕ ⲉϩⲟⲩⲛ ⲉⲡⲧⲟⲟⲩ ⲛⲁⲙⲟⲣⲣⲁⲓⲟⲥ ⲁⲩⲱ ⲉⲣⲁⲧⲟⲩ ⲛⲛⲉⲧⲟⲩⲏϩ ⲧⲏⲣⲟⲩ ϩⲛⲁⲣⲁⲃⲁ ⲉⲡⲧⲟⲟⲩ ⲛⲙⲧⲥⲱϣⲉ ⲁⲩⲱ ⲉⲡⲥⲁ ⲙⲡⲉⲛⲧ ⲛⲙⲧⲡⲁⲣⲁⲗⲓⲁ ⲛⲙⲡⲕⲁϩ ⲛⲛⲉⲭⲁⲛⲁⲛⲁⲓⲟⲥ ⲙⲛⲡⲁⲛⲧⲓⲗⲓⲃⲁⲛⲟⲥ ϣⲁϩⲣⲁⲓ ⲉⲡⲛⲟϭ ⲛⲓⲉⲣⲟ ⲡⲉⲩⲫⲣⲁⲧⲏⲥ
ϯ ϩⲧⲏⲧⲛ ϫⲉⲁⲓϯ ⲡⲕⲁϩ ⲉϩⲣⲁⲓ ⲉⲧⲉⲧⲏⲩⲧⲛ ⲧⲉⲧⲛⲡⲉⲧⲛⲙⲧⲟ ⲉⲃⲟⲗ ⲧⲉⲧⲛⲡⲉⲧⲛ ⲙⲧⲟ ⲉⲃⲟⲗ ⲉⲧⲣⲉⲧⲛⲃⲱⲕ ⲉϩⲟⲩⲛ ⲉⲕⲗⲏⲣⲟⲛⲟⲙⲉⲓ ⲙⲙⲟϥ ⲉⲧⲉⲡⲕⲁϩ ⲡⲉ ⲛⲧⲁⲓⲱⲣⲕ ⲉⲧⲃⲏⲏⲧϥ ⲛⲛⲉⲧⲛⲉⲓⲟⲧⲉ ⲁⲃⲣⲁϩⲁⲙ ⲙⲛⲓⲥⲁⲁⲕ ⲛⲙⲓⲁⲕⲱⲃ ⲉⲧⲣⲁⲧⲁⲁϥ ⲛⲁⲩ ⲛⲙⲡⲉⲩⲕⲉⲥⲡⲉⲣⲙⲁ ⲙⲛⲛⲥⲱⲟⲩ
ⲁⲩⲱ ⲁⲓϫⲟⲟⲥ ⲛⲏⲧⲛ ⲙⲡⲉⲟⲩⲟⲉⲓϣ ⲉⲧⲙⲙⲁⲩ ⲉⲉⲓϫⲱ ⲙⲙⲟⲥ ϫⲉⲁⲛⲟⲕ ⲙⲁⲩⲁⲁⲧ ⲛϯⲛⲁϣ ϥⲓ ⲁⲛ ϩⲁⲣⲱⲧⲛ
ⲡϫⲟⲉⲓⲥ ⲡⲉⲧⲛⲛⲟⲩⲧⲉ ⲁϥⲧⲁϣⲉ ⲧⲏⲩⲧⲛ ⲁⲩⲱ ⲉⲓⲥ ϩⲏⲏⲧⲉ ⲙⲡϩⲟⲟⲩ ⲧⲉⲧⲛⲟ ⲛⲧϩⲉ ⲛⲛⲥⲓⲟⲩ ⲛⲧⲡⲉ ϩⲛⲧⲉⲩⲁϣⲏ
ⲡϫⲟⲉⲓⲥ ⲡⲛⲟⲩⲧⲉ ⲛⲛⲉⲛⲉⲓⲟⲧⲉ ⲉϥⲉⲟⲩⲱϩ ⲟⲛ ⲉϫⲛⲧⲏⲩⲧⲛ ⲉⲧⲣⲉⲧⲛⲁϣⲁⲓ ⲛⲧⲉⲧⲛϣⲱⲡⲉ ⲛϩⲉⲛⲁⲛϣⲟ ⲛⲕⲱⲃ ⲁⲩⲱ ⲉϥⲉⲥⲙⲟⲩ ⲉⲣⲱⲧⲛ ⲕⲁⲧⲁⲧϩⲉ ⲛⲧⲁϥϣⲁϫⲉ ⲛⲙⲙⲏⲧⲛ
ⲉⲓⲛⲁϣ ϥⲓ ⲛⲁϣ ⲛϩⲉ ϩⲁⲡⲉⲧⲛϩⲓⲥⲉ ⲙⲛⲡⲉⲧⲛⲙⲏⲏϣⲉ ⲙⲛⲛⲧⲉⲧⲛⲙⲛⲧϩⲗⲟⲩⲱ
ⲛⲟⲩϩⲉ ⲉⲃⲟⲗ ⲛϩⲏⲧ ⲧⲏⲩⲧⲛ ⲛϩⲉⲛⲣⲱⲙⲉ ⲛⲥⲟⲫⲟⲥ ⲛⲣⲙⲛⲥⲃⲱ ⲁⲩⲱ ⲛⲣⲙⲛϩⲏⲧ ⲉⲃⲟⲗ ϩⲛⲛⲉⲧⲛⲫⲩⲗⲏ ⲛⲧⲁⲕⲁⲑⲓⲥⲧⲁ ⲙⲙⲟⲟⲩ ⲛⲏⲧⲛ ⲛⲁⲣⲭⲱⲛ ⲉϫⲛⲧⲏⲩⲧⲛ
ⲁⲩⲱ ⲁⲧⲉⲧⲛⲟⲩⲱϣⲃ ⲛⲁⲓ ⲉⲧⲉⲧⲛϫⲱ ⲙⲙⲟⲥ ϫⲉⲛⲁⲛⲟⲩ ⲡϣⲁϫⲉ ⲉⲛⲧⲁⲕϫⲟⲟϥ ⲉⲁⲁϥ
ⲁⲩⲱ ⲁⲓϫⲓ ⲉⲃⲟⲗ ⲛϩⲏⲧ ⲧⲏⲩⲧⲛ ⲛϩⲉⲛⲣⲱⲙⲉ ⲛⲥⲟⲫⲟⲥ ⲛⲣⲙⲛⲥⲃⲱ ⲁⲩⲱ ⲛⲣⲙⲛϩⲏⲧ ⲁⲓⲕⲁⲑⲓⲥⲧⲁ ⲙⲙⲟⲟⲩ ⲉⲧⲣⲉⲩϣⲱⲡⲉ ⲉϫⲛⲧⲏⲩⲧⲛ ⲛϩⲉⲛⲁⲛϣⲟ ⲙⲛϩⲉⲛϣⲉ ⲛⲙϩⲉⲛⲁⲛⲧⲁⲓⲟⲩ ⲙⲛϩⲉⲛⲁⲛⲙⲏⲧ ⲁⲩⲱ ϩⲉⲛⲥⲁϩ ⲛⲣⲉϥϫⲓ ⲙⲟⲉⲓⲧ ϩⲁⲧⲉⲧⲛϩⲏ
ⲁⲩⲱ ⲁⲓϩⲱⲛ ⲉⲧⲟⲟⲧⲟⲩ ⲛⲛⲉⲧⲛⲣⲉϥϯ ϩⲁⲡ ⲙⲡⲉⲟⲩⲟⲉⲓϣ ⲉⲧⲙⲙⲁⲩ ⲉⲉⲓϫⲱ ⲙⲙⲟⲥ ⲛⲁⲩ ϫⲉⲥⲱⲧⲙ ⲛⲧⲙⲏⲧⲉ ⲛϩⲉⲛⲥⲛⲏⲩ ϩⲓⲟⲩⲥⲟⲡ ⲛⲧⲉⲧⲛⲕⲣⲓⲛⲉ ⲇⲓⲕⲁⲓⲱⲥ ⲛⲧⲙⲏⲧⲉ ⲛⲟⲩⲣⲱⲙⲉ ⲁⲩⲱ ⲛⲧⲙⲏⲧⲉ ⲛⲟⲩⲥⲟⲛ ⲙⲛⲧⲙⲏⲧⲉ ⲛⲟⲩⲣⲙⲛϭⲟⲉⲓⲗⲉ
ⲛⲅⲧⲙϫⲓ ϩⲟ ϩⲛⲟⲩϩⲁⲡ ⲕⲁⲧⲁⲡⲕⲟⲩⲓ ⲁⲩⲱ ⲕⲁⲧⲁⲡⲛⲟϭ ⲉⲕⲉϯ ϩⲁⲡ ⲛⲅⲧⲙϯ ⲥⲟ ⲉϫⲓ ⲡϩⲟ ⲛⲣⲱⲙⲉ ϫⲉⲡϩⲁⲡ ⲡⲁⲡⲛⲟⲩⲧⲉ ⲡⲉ ⲁⲩⲱ ⲡϣⲁϫⲉ ⲉⲧⲛⲁϣⲱⲡⲉ ⲉⲧⲛⲁϣⲧ ⲛⲁϩⲣⲏⲧⲛ ⲉⲧⲉⲧⲛⲉⲛⲧϥ ⲉⲣⲁⲧⲧⲁⲥⲱⲧⲙ ⲉⲣⲟϥ
ⲁⲩⲱ ⲁⲓϩⲱⲛ ⲉⲧⲉⲧⲏⲩⲧⲛ ⲙⲡⲉⲟⲩⲟⲉⲓϣ ⲉⲧⲙⲙⲁⲩ ⲛⲛϣⲁϫⲉ ⲧⲏⲣⲟⲩ ⲉⲧⲉⲧⲛⲉⲁⲁⲩ
ⲁⲛⲧⲱⲟⲩⲛ ⲇⲉ ⲉⲃⲟⲗ ϩⲛⲭⲱⲣⲏⲃ ⲁⲛ ⲙⲟⲟϣⲉ ϩⲙⲡⲓⲛⲟϭ ⲧⲏⲣϥ ⲛϫⲁⲓⲉ ⲉⲧⲟ ⲛϩⲟⲧⲉ ⲡⲉⲛⲧⲁⲧⲉⲧⲛⲛⲁⲩ ⲉⲣⲟϥ ⲧⲉϩⲓⲏ ⲙⲡⲧⲟⲟⲩ ⲙⲡⲁⲙⲟⲣⲣⲁⲓⲟⲥ ⲉⲃⲟⲗ ϫⲉⲁⲡϫⲟⲉⲓⲥ ⲡⲉⲛⲛⲟⲩⲧⲉ ϩⲱⲛ ⲉⲧⲟⲟⲧⲛ ⲁⲩⲱ ⲁⲛⲉⲓ ϣⲁϩⲣⲁⲓ ⲉⲕⲁⲇⲏⲥ ⲃⲁⲣⲛⲏ
ⲁⲩⲱ ⲁⲉⲓϫⲟⲟⲥ ⲛⲏⲧⲛ ϫⲉⲁⲧⲉⲧⲛⲉⲓ ⲉϫⲙⲡⲧⲟⲟⲩ ⲙⲡⲁⲙⲟⲣⲣⲁⲓⲟⲥ ⲡⲁⲓ ⲉⲧⲉⲣⲉⲡϫⲟⲉⲓⲥ ⲡⲉⲛⲛⲟⲩⲧⲉ ⲛⲁⲧⲁⲁϥ ⲛⲏⲧⲛ
ⲁⲛⲁⲩ ⲛⲧϩⲉ ⲉⲧⲁ ⲡϫⲟⲉⲓⲥ ⲡⲉⲧⲛⲛⲟⲩⲧⲉ ϯ ⲡⲕⲁϩ ϩⲓϩⲏ ⲙⲙⲱⲧⲛ ⲉⲧⲣⲉⲧⲛⲃⲱⲕ ⲉϩⲣⲁⲓ ⲉⲕⲗⲏⲣⲟⲛⲟⲙⲉⲓ ⲙⲙⲟϥ ⲙⲡⲉⲥⲙⲟⲧ ⲉⲛⲧⲁϥϫⲟⲟⲥ ⲛⲏⲧⲛ ⲛϭⲓⲡϫⲟⲉⲓⲥ ⲡⲛⲟⲩⲧⲉ ⲛⲛⲉⲧⲛⲉⲓⲟⲧⲉ ⲙⲡⲣⲣ ϩⲟⲧⲉ ⲟⲩⲧⲉ ⲙⲡⲣϣⲗⲁϩ ϩⲁⲧⲉⲩϩⲏ
ⲁⲩⲱ ⲛⲧⲱⲧⲛ ⲧⲏⲣⲧⲛ ⲁⲧⲉⲧⲛϯ ⲡⲉⲧⲛⲟⲩⲟⲓ ⲉϩⲟⲩⲛ ⲉⲣⲟⲓ ⲁⲧⲉⲧⲛϫⲟⲟⲥ ⲛⲁⲓ ϫⲉⲙⲁⲣⲛϫⲟⲟⲩ ⲛϩⲉⲛⲣⲱⲙⲉ ϩⲓϩⲏ ⲙⲙⲟⲛ ⲛⲥⲉⲙⲉϣⲧ ⲡⲕⲁϩ ⲛⲁⲛ ⲛⲥⲉⲧⲁⲩⲟ ⲉⲣⲟⲛ ⲙⲡⲉⲥⲙⲟⲧ ⲛⲧⲉϩⲓⲏ ⲉⲧⲛⲛⲁⲙⲟⲟϣⲉ ⲛϩⲏⲧⲥ ⲁⲩⲱ ⲙⲡⲟⲗⲓⲥ ⲉⲧⲛⲛⲁⲃⲱⲕ ⲉϩⲟⲩⲛ ⲉⲣⲟⲟⲩ
ⲁⲩⲱ ⲡϣⲁϫⲉ ⲉⲛⲧⲁⲧⲉⲧⲛϫⲟⲟϥ ⲁϥⲣ ⲁⲛⲁⲓ ⲁⲩⲱ ⲁⲓϫⲓ ⲉⲃⲟⲗ ⲛϩⲏⲧ ⲧⲏⲩⲧⲛ ⲙⲙⲛⲧⲥⲛⲟⲟⲩⲥ ⲛⲣⲱⲙⲉ ⲟⲩⲣⲱⲙⲉ ⲕⲁⲧⲁⲡϩⲩⲗⲏ
ⲉⲁⲩⲕⲧⲟⲟⲩ ⲉⲁⲩⲃⲱⲕ ⲉϩⲣⲁⲓ ⲉⲡⲧⲟⲟⲩ ⲁⲩⲉⲓ ϣⲁϩⲣⲁⲓ ⲉⲡⲉⲓⲁ ⲙⲡⲉⲥⲙⲁϩ
ⲁⲩⲙⲉϣⲧ ⲡⲕⲁϩ ⲁⲩⲱ ⲁⲩϫⲓ ⲉⲃⲟⲗ ϩⲛⲛⲉⲩϭⲓϫ ⲙⲡⲕⲁⲣⲡⲟⲥ ⲙⲡⲕⲁϩ ⲁⲩⲛⲧϥ ⲉⲣⲁⲧⲛ ⲉⲩϫⲱ ⲙⲙⲟⲥ ⲛⲁⲛ ϫⲉⲛⲁⲛⲟⲩ ⲡⲕⲁϩ ⲡⲁⲓ ⲉⲧⲉⲣⲉⲡϫⲟⲉⲓⲥ ⲡⲉⲛⲛⲟⲩⲧⲉ ⲛⲁⲧⲁⲁϥ ⲛⲁⲛ
ⲁⲩⲱ ⲙⲡⲉⲧⲛⲣ ϩⲛⲏⲧⲛ ⲉⲃⲱⲕ ⲉϩⲣⲁⲓ ⲁⲗⲗⲁ ⲁⲧⲉⲧⲛⲣ ⲁⲧⲥⲱⲧⲙ ⲛⲥⲁⲡϣⲁϫⲉ ⲙⲡϫⲟⲉⲓⲥ ⲡⲉⲛⲛⲟⲩⲧⲉ
ⲁⲩⲱ ⲁⲧⲉⲧⲛⲕⲣⲙⲣⲙ ϩⲛⲛⲉⲧⲛⲥⲕⲏⲛⲏ ⲉⲧⲉⲧⲛϫⲱ ⲙⲙⲟⲥ ϫⲉⲉⲃⲟⲗ ϫⲉⲡϫⲟⲉⲓⲥ ⲙⲟⲥⲧⲉ ⲙⲙⲟⲛ ⲛⲧⲁϥⲛⲧⲛ ⲉⲃⲟⲗ ϩⲛⲡⲕⲁϩ ⲛⲕⲏⲙⲉ ⲉⲧⲁⲁⲛ ⲉϩⲣⲁⲓ ⲉⲧⲟⲟⲧⲟⲩ ⲛⲁⲙⲟⲣⲣⲁⲓⲟⲥ ⲉϥⲟⲧⲛ ⲉⲃⲟⲗ
ⲁⲛⲟⲛ ⲉⲛⲛⲁ ⲉϩⲣⲁⲓ ⲉⲧⲱⲛ ⲛⲉⲧⲛⲥⲛⲏⲩ ⲇⲉ ⲁⲩⲡⲉϣⲥ ⲡⲉⲧⲛϩⲏⲧ ⲉⲩϫⲱ ⲙⲙⲟⲥ ϫⲉⲁⲛⲛⲁⲩ ⲉⲩⲛⲟϭ ⲛϩⲉⲑⲛⲟⲥ ⲉⲛⲁϣⲱϥ ⲁⲩⲱ ⲉϥϫⲟⲟⲣ ⲉⲣⲟⲛ ⲁⲩⲱ ϩⲉⲛⲛⲟϭ ⲙⲡⲟⲗⲓⲥ ⲉⲩⲕⲧⲏⲩ ⲛⲥⲟⲃⲧ ϣⲁϩⲣⲁⲓ ⲉⲧⲡⲉ ⲁⲗⲗⲁ ⲛⲕⲉϣⲏⲣⲉ ⲛⲛⲅⲓⲅⲁⲥ ⲁⲛⲛⲁⲩ ⲉⲣⲟⲟⲩ ⲙⲙⲁⲩ
ⲁⲓϫⲟⲟⲥ ⲇⲉ ⲛⲏⲧⲛ ϫⲉⲙⲡⲣϣⲧⲟⲣⲧⲣ ⲟⲩⲇⲉ ⲙⲡⲣⲣ ϩⲟⲧⲉ ϩⲁⲧⲉⲩϩⲏ
ⲡϫⲟⲉⲓⲥ ⲅⲁⲣ ⲡⲉⲛⲛⲟⲩⲧⲉ ⲡⲉⲧⲙⲟⲟϣⲉ ϩⲓϩⲏ ⲙⲙⲱⲧⲛ ⲛⲧⲟϥ ⲡⲉⲧⲛⲁϯ ⲧⲟⲟⲧϥ ⲛⲙⲙⲏⲧⲛ ⲉⲙⲓϣⲉ ⲛⲙⲙⲁⲩ ⲕⲁⲧⲁⲛⲉϩⲃⲏⲩⲉ ⲧⲏⲣⲟⲩ ⲉⲛⲧⲁϥⲁⲁⲩ ⲛϩⲏⲧ ⲧⲏⲩⲧⲛ ϩⲛⲡⲕⲁϩ ⲛⲕⲏⲙⲉ
ⲁⲩⲱ ϩⲛⲡⲉⲓϫⲁⲓⲉ ϩⲛⲛⲉⲛⲧⲁⲧⲉⲧⲛⲛⲁⲩ ⲉⲣⲟⲟⲩ ⲛⲧϩⲉ ⲉⲛⲧⲁⲡϫⲟⲉⲓⲥ ⲡⲉⲕⲛⲟⲩⲧⲉ ⲥⲁⲛⲟⲩϣⲕ ⲙⲡⲉⲥⲙⲟⲧ ⲛⲟⲩⲣⲱⲙⲉ ⲉϥⲥⲁⲛϣ ⲙⲡⲉϥϣⲏⲣⲉ ⲕⲁⲧⲁⲧⲉϩⲓⲏ ⲧⲏⲣⲥ ⲉⲛⲧⲁⲧⲉⲧⲛⲙⲟⲟϣⲉ ⲛϩⲏⲧⲥ ϣⲁⲛⲧⲉⲧⲛⲉⲓ ⲉϩⲣⲁⲓ ⲉⲡⲉⲓⲙⲁ
ⲁⲩⲱ ⲟⲛ ϩⲙⲡⲉⲓϣⲁϫⲉ ⲙⲡⲉⲧⲛⲛⲁϩ ⲧⲉ ⲉⲡϫⲟⲉⲓⲥ ⲡⲉⲛⲛⲟⲩⲧⲉ
ⲡⲉⲧⲙⲟⲟϣⲉ ϩⲓϩⲏ ⲙⲙⲟⲛ ϩⲛⲧⲉϩⲓⲏ ϩⲓϩⲏ ⲉⲧⲣⲉϥⲥⲱⲧⲡ ⲛⲏⲧⲛ ⲛⲟⲩⲙⲁ ⲉϥⲥⲱⲕ ϩⲁϫⲱⲧⲛ ⲛⲧⲉⲩϣⲏ ϩⲛⲟⲩⲕⲱϩⲧ ⲉⲧⲁⲙⲱⲧⲛ ⲉⲧⲉϩⲓⲏ ⲉⲧⲉⲧⲛⲁⲙⲟⲟϣⲉ ⲛϩⲏⲧⲥ ⲁⲩⲱ ϩⲙⲡⲉϩⲟⲟⲩ ϩⲛⲟⲩⲕⲗⲟⲟⲗⲉ
ⲁⲩⲱ ⲁⲡϫⲟⲉⲓⲥ ⲥⲱⲧⲙ ⲉⲡⲉϩⲣⲟⲟⲩ ⲛⲛⲉⲧⲛϣⲁϫⲉ ⲁⲩⲱ ϩⲙⲡⲧⲣⲉϥϭⲱⲛⲧ ⲁϥⲱⲣⲕ ⲉϥϫⲱ ⲙⲙⲟⲥ
ϫⲉⲛⲛⲉⲟⲩⲛ ⲗⲁⲁⲩ ⲛⲛⲉⲓⲣⲱⲙⲉ ⲛⲁⲛⲁⲩ ⲉⲡⲉⲉⲓ ⲕⲁϩ ⲉⲧⲛⲁⲛⲟⲩϥ ⲡⲁⲓ ⲉⲛⲧⲁⲉⲓⲱⲣⲕ ⲉⲧⲃⲏⲏⲧϥ ⲛⲛⲉⲩⲉⲓⲟⲧⲉ
ϣⲁⲧⲛ ⲭⲁⲗⲉⲃ ⲡϣⲏⲣⲉ ⲛⲉⲓⲉⲫⲟⲛⲏ ⲡⲁⲓ ⲡⲉⲧⲛⲁⲛⲁⲩ ⲉⲣⲟϥ ⲁⲩⲱ ⲛⲧⲟϥ ⲡⲉ ϯ ⲛⲁϥ ⲙⲡⲕⲁϩ ⲉⲛⲧⲁϥⲃⲱⲕ ⲉϩⲟⲩⲛ ⲉⲣⲟϥ ⲛⲙⲛⲉϥⲕⲉϣⲏⲣⲉ ⲉⲃⲟⲗ ϫⲉϥⲟⲩⲏϩ ⲛⲥⲁⲡϫⲟⲉⲓⲥ
ⲁⲩⲱ ⲡϫⲟⲉⲓⲥ ⲁϥϭⲱⲛⲧ ⲉⲣⲟⲓ ϩⲱ ⲉⲧⲃⲉⲧⲏⲩⲧⲛ ⲉϥϫⲱ ⲙⲙⲟⲥ ϫⲉⲛⲧⲟⲕ ϩⲱⲱⲕ ⲟⲛ ⲛⲅⲛⲁⲃⲱⲕ ⲁⲛ ⲉϩⲟⲩⲛ ⲉⲡⲙⲁ ⲉⲧⲙⲙⲁⲩ
ⲓⲏⲥⲟⲩⲥ ⲡϣⲏⲣⲉ ⲛⲛⲁⲩⲏ ⲡⲉⲧⲁϩⲉ ⲉⲣⲁⲧϥ ⲙⲡⲉⲕⲙⲧⲟ ⲉⲃⲟⲗ ⲡⲁⲓ ⲡⲉⲧⲛⲁⲃⲱⲕ ⲉϩⲟⲩⲛ ⲉⲣⲟϥ ⲛⲧⲟϥ ⲧⲁϫⲣⲟϥ ϫⲉⲛⲧⲟϥ ⲡⲉⲧⲛⲁⲧⲁⲁϥ ⲛⲕⲗⲏⲣⲟⲛⲟⲙⲓⲁ ⲙⲡⲓⲥⲣⲁⲏⲗ
ⲁⲩⲱ ϣⲏⲣⲉ ϣⲏⲙ ⲛⲓⲙ ⲛⲃⲣⲣⲉ ⲉⲧⲉⲛϥⲥⲟⲟⲩⲛ ⲁⲛ ⲙⲡϩⲟⲟⲩ ⲙⲡⲡⲉⲧⲛⲁⲛⲟⲩϥ ⲏ= ⲙⲡⲡⲉⲧϩⲟⲟⲩ ⲛⲉⲧⲛⲁⲃⲱⲕ ⲉϩⲟⲩⲛ ⲉⲣⲟϥ ⲁⲩⲱ ⲛⲧⲟⲟⲩ ⲛⲉⲧⲓⲛⲁⲧⲁⲁϥ ⲛⲁⲩ ⲛⲥⲉⲕⲗⲏⲣⲟⲛⲟⲙⲉⲓ ⲙⲙⲟϥ
ⲁⲩⲱ ⲛⲧⲱⲧⲛ ⲁⲧⲉⲧⲛⲕⲧⲉ ⲧⲏⲩⲧⲛ ⲁⲧⲉⲧⲛⲙⲟⲟϣⲉ ϩⲛⲧⲉⲣⲏⲙⲟⲥ ⲉⲧⲉϩⲓⲏ ⲉⲧϫⲓ ⲉϫⲛⲧⲉⲣⲩⲑⲣⲁ ⲧϩⲁⲗⲁⲥⲥⲁ
ⲁⲩⲱ ⲁⲧⲉⲧⲛⲟⲩⲱϣⲃ ⲉⲧⲉⲧⲛϫⲱ ⲙⲙⲟⲥ ⲛⲁⲓ ϫⲉⲁⲛⲣⲛⲟⲃⲉ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲡⲉⲛⲛⲟⲩⲧⲉ ⲁⲛⲟⲛ ⲡⲉⲧⲛⲁ ⲉϩⲣⲁⲓ ⲉⲙⲓϣⲉ ⲛⲙⲙⲁⲩ ⲕⲁⲧⲁϩⲱⲃ ⲛⲓⲙ ⲉⲛⲧⲁⲡϫⲟⲉⲓⲥ ⲡⲉⲛⲛⲟⲩⲧⲉ ϩⲱⲛ ⲙⲙⲟⲟⲩ ⲉⲧⲟⲟⲧⲛ ⲁⲩⲱ ⲁⲡⲟⲩⲁ ⲡⲟⲩⲁ ⲙⲙⲱⲧⲛ ϫⲓ ⲛⲛⲉϥϩⲛⲁⲁⲩ ⲙⲙⲓϣⲉ ⲁⲧⲉⲧⲛⲥⲱⲟⲩϩ ⲉϩⲟⲩⲛ ⲁⲧⲉⲧⲛⲃⲱⲕ ⲉϩⲣⲁⲓ ⲉⲡⲧⲟⲟⲩ
ⲁⲩⲱ ⲡⲉϫⲉⲡϫⲟⲉⲓⲥ ⲛⲁⲓ ϫⲉⲁϫⲓⲥ ⲛⲁⲩ ϫⲉⲙⲡⲣⲃⲱⲕ ⲉϩⲣⲁⲓ ⲟⲩⲇⲉ ⲙⲡⲣⲙⲓϣⲉ ⲛⲙⲙⲁⲩ ⲛϯⲛⲙⲙⲏⲧⲛ ⲅⲁⲣ ⲁⲛ ⲙⲏⲡⲟⲧⲉ ⲛⲧⲉⲧⲛⲟⲩⲱϣϥ ⲙⲡⲉⲙⲧⲟ ⲉⲃⲟⲗ ⲛⲛⲧⲉⲧⲛϫⲓϫⲉⲟⲩ
ⲁⲓϣⲁϫⲉ ⲇⲉ ⲛⲙⲙⲏⲧⲛ ⲁⲩⲱ ⲙⲡⲉⲧⲛⲥⲱⲧⲙ ⲛⲁⲓ ⲁⲧⲉⲧⲛⲡⲁⲣⲁⲃⲁ ⲙⲡϣⲁϫⲉ ⲙⲡϫⲟⲉⲓⲥ ⲁⲧⲉⲧⲛⲁⲛⲁⲅⲕⲁⲍⲉ ⲙⲙⲱⲧⲛ ⲁⲧⲉⲧⲛⲃⲱⲕ ⲉϩⲣⲁⲓ ⲉⲡⲧⲟⲟⲩ
ⲁⲩⲱ ⲁϥⲉⲓ ⲉⲃⲟⲗ ⲛϭⲓⲡⲁⲙⲟⲣⲣⲁⲓⲟⲥ ⲉⲧⲟⲩⲏϩ ϩⲙⲡⲧⲟⲟⲩ ⲉⲧⲙⲙⲁⲩ ⲉⲧⲣⲉϥⲙⲓϣⲉ ⲛⲙⲙⲏⲧⲛ ⲁⲩⲱ ⲁⲩⲡⲱⲧ ⲛⲥⲁⲧⲏⲩⲧⲛ ⲛⲧϩⲉ ⲉϣⲁⲣⲉⲛⲁϥ ⲛⲉⲃⲓⲱ ⲁⲁⲥ ⲁⲩⲕⲱⲛⲥ ⲙⲙⲱⲧⲛ ϫⲓⲛⲥⲏⲉⲓⲣ ϣⲁϩⲣⲁⲓ ⲉϩⲉⲣⲙⲁ ⲓ ⲁⲩⲱ ⲁⲧⲉⲧⲛϩⲙⲟⲟⲥ ⲉϩⲣⲁⲓ ⲉⲧⲉⲧⲛⲣⲓⲙⲉ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲁⲩⲱ ⲙⲡⲉⲡϫⲟⲉⲓⲥ ⲥⲱⲧⲙ ⲉⲡⲉⲧⲛϩⲣⲟⲟⲩ ⲟⲩⲇⲉ ⲙⲡϥϯ ϩⲧⲏϥ ⲉⲣⲱⲧⲛ
ⲁⲩⲱ ⲁⲧⲉⲧⲛϩⲙⲟⲟⲥ ϩⲛⲕⲁⲇⲏⲥ ⲛϩⲉⲛϩⲟⲟⲩ ⲉⲛⲁϣⲱⲟⲩ ⲕⲁⲧⲁⲛⲉϩⲟⲟⲩ ⲉⲛⲧⲁⲧⲉⲧⲛⲁⲁⲩ ϩⲙⲡⲙⲁ ⲉⲧⲙⲙⲁⲩ
… ϩⲙⲡⲉⲟⲩⲟⲉⲓϣ ⲉⲧⲙⲙⲁⲩ ⲥⲉⲛⲏⲩ ⲛϭⲓⲛϣⲏⲣⲉ ⲙⲡⲓⲗ ⲛⲧⲟⲟⲩ ⲙⲛⲛϣⲏⲣⲉ ⲛⲓⲟⲩⲇⲁ ⲉⲩⲙⲟⲟϣⲉ ⲙⲛⲛⲉⲩⲉⲣⲏⲩ ⲁⲩⲱ ⲥⲉⲛⲁⲃⲱⲕ ⲉⲩⲣⲓⲙⲉ ⲉⲩⲕⲱⲧⲉ ⲛⲥⲁⲡϫⲟⲉⲓⲥ ⲡⲉⲩⲛⲟⲩⲧⲉ
ⲥⲉⲛⲁϣⲓⲛⲉ ϩⲛⲧⲉϩⲓⲏ ϣⲁϩⲣⲁⲓ ⲉⲥⲓⲱⲛ ⲉⲩⲛⲁϯ ⲡⲉⲩⲟⲩⲟⲓ ⲅⲁⲣ ⲉⲡⲉⲓⲙⲁ ⲁⲩⲱ ⲥⲉⲛⲏⲩ ⲛⲥⲉⲡⲱⲧ ⲉⲣⲁⲧϥ ⲉⲡϫⲟⲉⲓⲥ ⲡⲉⲩⲛⲟⲩⲧⲉ ⲧⲇⲓⲁⲑⲏⲕⲏ ⲅⲁⲣ ⲛϣⲁ ⲉⲛⲉϩ ⲛⲛⲉⲩⲣ ⲡⲉⲥⲱⲃϣ
ⲁⲡⲁⲗⲁⲟⲥ ϣⲱⲡⲉ ⲛⲧϩⲉ ⲛϩⲉⲛⲉⲥⲟⲟⲩ ⲉⲩⲥⲟⲣⲙ ⲁⲛⲉⲩϣⲟⲟⲥ ϫⲟⲟⲣⲟⲩ ⲉⲃⲟⲗ ⲁⲩⲡⲗⲁⲛⲁ ⲙⲙⲟⲟⲩ ϩⲓϫⲛⲛⲧⲟⲩⲉⲓⲏ ⲁⲩⲃⲱⲕ ⲉⲃⲟⲗ ϩⲙⲡⲧⲟⲟⲩ ⲉϫⲛϩⲉⲛⲧⲁⲗ ⲁⲩⲣ ⲡⲱⲃϣ ⲛⲧⲉⲩϣⲁⲓⲣⲉ ⲛⲛⲕⲟⲧⲕ
ⲟⲩⲟⲛ ⲛⲓⲙ ⲉⲧϩⲏⲩ ⲉⲣⲟⲟⲩ ϣⲁϥⲧⲁⲕⲟⲟⲩ ⲛⲉⲩϫⲁϫⲉ ⲁⲩϫⲟⲟⲥ ϫⲉⲙⲡⲣⲧⲣⲉⲛⲕⲁⲁⲩ ⲉⲃⲟⲗ ϫⲉⲁⲩⲣ ⲛⲟⲃⲉ ⲉⲡϫⲟⲉⲓⲥ ⲟⲩⲙⲁ ⲙⲙⲟⲟⲛⲉ ⲛⲇⲓⲕⲁⲓⲟⲥⲩⲛⲏ ⲡⲉⲧϣⲟⲟⲡ ⲙⲡⲉⲧⲥⲱⲟⲩϩ ⲉϩⲟⲩⲛ ⲛⲛⲉⲩⲉⲓⲟⲧⲉ
ⲁⲣⲓϣⲙⲙⲟ ⲉⲃⲟⲗ ϩⲛⲧⲙⲏⲧⲉ ⲛⲧⲃⲁⲃⲩⲗⲱⲛ ⲁⲩⲱ ⲁⲙⲏⲓⲧⲛ ⲉⲃⲟⲗ ϩⲙⲡⲕⲁϩ ⲛⲛⲉⲭⲁⲗⲇⲁⲓⲟⲥ ⲛⲧⲉⲧⲛϣⲱⲡⲉ ⲛⲧϩⲉ ⲛϩⲉⲛⲇⲣⲁⲕⲱⲛ ⲙⲡⲙⲧⲟ ⲉⲃⲟⲗ ⲛϩⲉⲛⲉⲥⲟⲟⲩ
ϫⲉⲉⲓⲥϩⲏⲏⲧⲉ ⲁⲛⲟⲕ ϯⲛⲁⲧⲟⲩⲛⲟⲥ ⲁⲩⲱ ϯⲛⲁⲉⲓⲛⲉ ⲉϫⲛⲧⲃⲁⲃⲩⲗⲱⲛ ⲛϩⲉⲛⲥⲩⲛⲁⲅⲱⲅⲏ ⲛϩⲉⲑⲛⲟⲥ ⲉⲃⲟⲗ ϩⲙⲡⲉⲙϩⲓⲧ ⲛⲥⲉⲙⲓϣⲉ ⲛⲙⲙⲁⲥ ⲥⲉⲛⲁⲧⲁϩⲟⲟⲩ ⲉⲃⲟⲗ ϩⲙⲡⲙⲁ ⲉⲧⲙⲙⲁⲩ ⲛⲧϩⲉ ⲙⲡⲥⲟⲧⲉ ⲛⲟⲩⲣⲉϥⲙⲓϣⲉ ⲛⲥⲁⲃⲉ ⲉⲛϥⲛⲁⲕⲧⲟϥ ⲁⲛ ⲉⲡϫⲓⲛϫⲏ
ⲁⲩⲱ ⲧⲉⲭⲁⲗⲇⲁⲓⲟⲥ ⲛⲁϣⲱⲡⲉ ⲉⲩϣⲱⲗ ⲟⲩⲟⲛ ⲛⲓⲙ ⲉⲧϣⲱⲗ ⲙⲙⲟⲥ ⲥⲉⲛⲁⲥⲉⲓ ⲡⲉϫⲉⲡϫⲟⲉⲓⲥ
ϫⲉⲛⲉⲧⲉⲧⲛⲉⲩⲫⲣⲁⲛⲉ ⲁⲩⲱ ⲛⲉⲧⲉⲧⲛϣⲟⲩϣⲟⲩ ⲙⲙⲱⲧⲛ ⲡⲉ ⲉⲧⲉⲧⲛⲧⲱⲣⲡ ⲛⲧⲁⲕⲗⲏⲣⲟⲛⲟⲙⲓⲁ ϫⲉⲁⲧⲉⲧⲛⲥⲕⲓⲣⲧⲁ ⲛⲧϩⲉ ⲛϩⲉⲛⲕⲟⲩⲓ ⲙⲙⲁⲥⲉ ϩⲛϩⲉⲛⲉⲛⲧⲏϭ ⲁⲩⲱ ⲁⲧⲉⲧⲛⲕⲱⲛⲥ ⲛⲧϩⲉ ⲛϩⲉⲛⲙⲁⲥⲉ
ⲁⲥϫⲓ ϣⲓⲡⲉ ⲛϭⲓⲧⲉⲧⲛⲙⲁⲁⲩ ⲉⲙⲁⲧⲉ ⲁⲥϫⲓ ϣⲓⲡⲉ ⲛϭⲓⲧⲉⲛⲧⲁⲥϫⲡⲉ ⲧⲏⲩⲧⲛ ⲉϩⲉⲛⲁⲅⲁⲑⲟⲛ ⲧϩⲁⲏ ⲛϩⲉⲑⲛⲟⲥ ⲛⲁⲣ ϫⲁⲓⲉ
ⲉⲃⲟⲗ ⲛⲧⲟⲣⲅⲏ ⲙⲡϫⲟⲉⲓⲥ ⲛⲥⲉⲛⲁⲟⲩⲱϩ ⲁⲛ ⲛϩⲏⲧⲥ ⲁⲗⲗⲁ ⲥⲛⲁϣⲱⲡⲉ ⲧⲏⲣⲥ ⲉⲩⲧⲁⲕⲟ ⲟⲩⲟⲛ ⲛⲓⲙ ⲉⲧⲛⲁⲡⲁⲣⲁⲅⲉ ⲉⲃⲟⲗ ϩⲛⲧⲃⲁⲃⲩⲗⲱⲛ ϥⲛⲁⲱⲕⲙ ⲛϥϥⲓ ϣⲙϣⲏϭⲉ ⲉϫⲛⲧⲉⲥⲡⲗⲩⲅⲏ ⲧⲏⲣⲥ
ⲥⲣ ⲙⲗⲁϩ ⲉⲃⲟⲗ ⲉϫⲛⲧⲃⲁⲃⲩⲗⲱⲛ ⲛⲧⲉⲧⲛⲕⲱⲧⲉ ⲉⲣⲟⲥ ⲟⲩⲟⲛ ⲛⲓⲙ ⲉⲧϫⲉⲗⲕ ⲡⲓⲧⲉ ⲛⲉϫ ⲥⲟⲧⲉ ⲉϩⲟⲩⲛ ⲉⲣⲟⲥ ⲙⲡⲣϯ ⲥⲟ ⲉⲛⲉⲧⲛⲥⲟⲧⲉ
ⲁⲙⲁϩⲧⲉ ⲉϫⲱⲥ ⲙⲡⲉⲥⲕⲱⲧⲉ ⲁⲛⲉⲥϭⲓϫ ⲃⲱⲗ ⲉⲃⲟⲗ ⲁⲩϩⲉ ⲛϭⲓⲛⲉⲥⲙⲁ ⲙⲙⲓϣⲉ ⲉⲧϫⲟⲥⲉ ⲁⲩⲱ ⲁⲩϣⲣϣⲣ ⲡⲉⲥⲥⲟⲃⲧ ϫⲉⲟⲩϫⲓ ⲕⲃⲁ ⲉⲃⲟⲗ ϩⲓⲧⲙⲡϫⲟⲉⲓⲥ ⲡⲉ ⲉϫⲱⲥ ϫⲓ ⲕⲃⲁ ϩⲣⲁⲓ ⲛϩⲏⲧⲥ ⲛⲧⲉⲧⲛⲉⲓⲣⲉ ⲛⲁⲥ ⲕⲁⲧⲁⲛⲉⲛⲧⲁⲥⲁⲁⲩ
ϥⲱⲧⲉ ⲉⲃⲟⲗ ⲛⲟⲩⲥⲡⲉⲣⲙⲁ ⲉⲃⲟⲗ ϩⲛⲧⲃⲁⲃⲩⲗⲱⲛ ⲡⲉⲧⲁⲙⲁϩⲧⲉ ⲛⲟⲩⲟϩⲥ ϩⲙⲡⲉⲟⲩⲟⲉⲓϣ ⲙⲡⲱϩⲥ ⲥⲉⲛⲁⲕⲧⲟⲟⲩ ⲙⲡⲙⲧⲟ ⲉⲃⲟⲗ ⲛⲧⲥⲏϥⲉ ⲛⲟⲩⲉⲉⲓⲉⲛⲓⲛ ⲡⲟⲩⲁ ⲡⲟⲩⲁ ⲉⲡⲉϥⲗⲁⲟⲥ ⲁⲩⲱ ⲡⲟⲩⲁ ⲡⲟⲩⲁ ⲛⲁⲡⲱⲧ ⲉϩⲣⲁⲓ ⲉⲡⲉϥⲕⲁϩ
ⲟⲩⲉⲥⲟⲟⲩ ⲉϥⲥⲟⲣⲙ ⲡⲉ ⲡⲓⲥⲣⲁⲏⲗ ϩⲉⲛⲙⲟⲩⲓ ⲁⲩϫⲟⲟⲣⲉϥ ⲉⲃⲟⲗ ⲡϣⲟⲣⲡ ⲛⲧⲁϥⲟⲩⲱⲙ ⲙⲙⲟϥ ⲡⲉ ⲡⲣⲣⲟ ⲛⲁⲥⲥⲟⲩⲣ ⲡⲉⲧⲙⲛⲛⲥⲱϥ ⲁϥⲟⲩⲱⲙ ⲛⲛⲉϥⲕⲉⲉⲥ ⲉⲧⲉⲛⲁⲃⲟⲩⲭⲟⲇⲟⲛⲟⲥⲟⲣ ⲡⲉ ⲡⲣⲣⲟ ⲛⲧⲃⲁⲃⲩⲗⲱⲛ
… ϯⲛⲁⲉⲓⲛⲉ ⲛⲟⲩϫⲓ ⲕⲃⲁ ⲉϩⲣⲁⲓ ⲉϫⲙⲡⲣⲣⲟ ⲛⲧⲃⲁⲃⲩⲗⲱⲛ ⲁⲩⲱ ⲉϩⲣⲁⲓ ⲉϫⲙⲡⲉϥⲕⲁϩ ⲕⲁⲧⲁⲧϩⲉ ⲉⲛⲧⲁⲓⲉⲓⲛⲉ ⲉϫⲙⲡⲣⲣⲟ ⲁⲥⲥⲟⲩⲣ
ⲁⲩⲱ ϯⲛⲁⲕⲧⲟ ⲙⲡⲓⲥⲣⲁⲏⲗ ⲉⲡⲉϥⲙⲁ ⲙⲙⲟⲟⲛⲉ ⲁⲩⲱ ϥⲛⲁⲙⲟⲟⲛⲉ ϩⲙⲡⲕⲁⲣⲙⲏⲗⲟⲥ ⲙⲛⲧⲃⲁⲥⲁⲛ ⲁⲩⲱ ϩⲙⲡⲧⲟⲟⲩ ⲛⲉⲫⲣⲁⲓⲙ ⲙⲛⲡⲧⲟⲟⲩ ⲛⲅⲁⲗⲁⲁⲇ ⲁⲩⲱ ⲥⲛⲁⲥⲉⲓ ⲛϭⲓⲧⲉϥⲯⲩⲭⲏ
ϩⲛⲛⲉϩⲟⲟⲩ ⲉⲧⲙⲙⲁⲩ … ϯⲛⲁⲕⲱ ⲉⲃⲟⲗ ⲛⲛⲉⲛⲧⲁⲩϣⲱϫⲡ ϩⲓϫⲙⲡⲕⲁϩ ⲡⲉϫⲉⲡϫⲟⲉⲓⲥ
ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛⲇⲁⲩⲉⲓⲇ ⲡⲛⲟⲩⲧⲉ ⲙⲡⲣⲕⲁⲣⲱⲕ ⲉⲡⲁⲥⲙⲟⲩ
ϫⲉⲧⲧⲁⲡⲣⲟ ⲙⲡⲣⲉϥⲣⲛⲟⲃⲉ ⲙⲛⲧⲁⲡⲉⲕⲣⲟϥ ⲁⲩⲟⲩⲱⲛ ⲉϩⲣⲁⲓ ⲉϫⲱⲓ ⲁⲩϣⲁϫⲉ ⲉⲣⲟⲓ ϩⲛⲟⲩⲗⲁⲥ ⲛⲕⲣⲟϥ
ⲁⲩⲕⲱⲧⲉ ⲉⲣⲟⲓ ϩⲛϩⲉⲛϣⲁϫⲉ ⲙⲙⲟⲥⲧⲉ ⲁⲩϯ ⲛⲙⲙⲁⲓ ⲉⲡϫⲓⲛϫⲏ ⲉⲡⲙⲁ
ⲛⲥⲉⲙⲉⲣⲓⲧⲧ ⲁⲩⲇⲓⲁⲃⲁⲗⲉ ⲙⲙⲟⲓ ⲁⲛⲟⲕ ⲇⲉ ⲛⲉⲓϣⲗⲏⲗ ⲡⲉ
ⲁⲩⲥⲙⲓⲛⲉ ⲛϩⲉⲛⲡⲉⲧϩⲟⲟⲩ ⲉⲣⲟⲓ ⲉⲡⲙⲁ ⲛϩⲉⲛⲡⲉⲧⲛⲁⲛⲟⲩⲟⲩ ⲁⲩⲱ ⲟⲩⲙⲟⲥⲧⲉ ⲉⲡⲙⲁ ⲙⲡⲁⲙⲉ
ⲕⲁⲑⲓⲥⲧⲁ ⲙⲡⲣⲉϥⲣⲛⲟⲃⲉ ⲉϫⲱϥ ⲙⲁⲣⲉⲡⲇⲓⲁⲃⲟⲗⲟⲥ ⲁϩⲉⲣⲁⲧϥ ϩⲓⲟⲩⲛⲁⲙ ⲙⲙⲟϥ
ϩⲙⲡⲧⲣⲉϥϫⲓϩⲁⲡ ⲙⲁⲣⲉϥⲉⲓ ⲉⲃⲟⲗ ⲉϥⲧϭⲁⲓⲏⲩ ⲙⲁⲣⲉⲡⲉϥϣⲗⲏⲗ ϣⲱⲡⲉ ⲛⲁϥ ⲉⲩⲛⲟⲃⲉ
ⲛⲧⲉⲛⲉϥϩⲟⲟⲩ ⲥⲃⲟⲕ ⲛⲧⲉⲕⲉⲟⲩⲁ ϫⲓ ⲛⲧⲉϥⲙⲛⲧⲉⲡⲓⲥⲕⲟⲡⲟⲥ
ⲙⲁⲣⲉⲛⲉϥϣⲏⲣⲉ ⲣⲟⲣⲫⲁⲛⲟⲥ ⲁⲩⲱ ⲧⲉϥⲥϩⲓⲙⲉ ⲛⲭⲏⲣⲁ
ϩⲛⲟⲩⲕⲓⲙ ⲙⲁⲣⲟⲩⲡⲉⲛⲉⲛⲉϥϣⲏⲣⲉ ⲉⲃⲟⲗ ⲛⲥⲉⲧⲱⲃϩ ⲙⲁⲣⲟⲩⲛⲟϫⲟⲩ ⲉⲃⲟⲗ ϩⲛⲛⲉⲩⲏⲓ
ⲛⲧⲉⲡⲇⲁⲛⲓⲥⲧⲏⲥ ⲙⲉϣⲧⲡⲉⲧⲛⲧⲁϥ ⲧⲏⲣϥ ⲛⲧⲉϩⲉⲛϣⲙⲙⲟ ⲧⲉⲣⲡⲛⲉϥϩⲓⲥⲉ
ⲙⲡⲣⲧⲣⲉϥϣⲱⲡⲉ ⲛⲁϥ ⲛϭⲓⲡⲉⲧⲛⲁϣⲟⲡϥ ⲉⲣⲟϥ ⲙⲡⲣⲧⲣⲉϣⲁⲛϩⲧⲏϥ ϣⲱⲡⲉ ⲛⲛⲉϥⲟⲣⲫⲁⲛⲟⲥ
ⲙⲁⲣⲟⲩϥⲉⲧⲛⲉϥϣⲏⲣⲉ ⲉⲃⲟⲗ ⲛⲥⲉϥⲉⲧⲡⲉϥⲣⲁⲛ ⲉⲃⲟⲗ ϩⲛⲟⲩϫⲱⲙ ⲛⲟⲩⲱⲧ
ⲛⲥⲉⲣⲡⲙⲉⲉⲩⲉ ⲛⲛⲁⲛⲟⲙⲓⲁ ⲛⲛⲉϥⲉⲓⲟⲧⲉ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲛⲥⲉⲧⲙϥⲱⲧⲉ ⲉⲃⲟⲗ ⲙⲡⲛⲟⲃⲉ ⲛⲧⲉϥⲙⲁⲁⲩ
ⲙⲁⲣⲟⲩϣⲱⲡⲉ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲛⲟⲩⲟⲉⲓϣ ⲛⲓⲙ ⲛⲥⲉϥⲉⲧⲡⲉϥⲣⲡⲙⲉⲉⲩⲉ ⲉⲃⲟⲗ ϩⲓϫⲙⲡⲕⲁϩ
ⲉⲃⲟⲗ ϫⲉⲙⲡϥⲣⲡⲙⲉⲉⲩⲉ ⲉⲉⲓⲣⲉ ⲛⲟⲩⲛⲁ ⲁϥⲡⲱⲧ ⲛⲥⲁⲟⲩⲉⲃⲓⲏⲛ ⲙⲛⲟⲩϩⲏⲕⲉ ⲙⲛⲡⲉⲧⲙⲟⲕϩ ⲛϩⲏⲧ ⲉⲙⲟⲟⲩⲧϥ
ⲁϥⲙⲉⲣⲉⲡⲥⲁϩⲟⲩ ⲉϥⲉⲉⲓ ⲛⲁϥ ⲙⲡϥⲟⲩⲉϣⲡⲉⲥⲙⲟⲩ ⲉϥⲉⲡⲱⲧ ⲉⲃⲟⲗ ⲙⲙⲟϥ
ⲁϥϯⲡⲥⲁϩⲟⲩ ϩⲓⲱⲱϥ ⲛⲧϩⲉ ⲛⲟⲩϩⲟⲓⲧⲉ ⲁϥⲃⲱⲕ ⲉϩⲟⲩⲛ ⲉⲛⲉϥⲙⲁϩⲧ ⲛⲧϩⲉ ⲛⲟⲩⲙⲟⲟⲩ ⲁⲩⲱ ⲛⲧϩⲉ ⲛⲟⲩⲛⲉϩ ϩⲛⲛⲉϥⲕⲉⲉⲥ
ⲙⲁⲣⲉϥϣⲱⲡⲉ ⲛⲁϥ ⲛⲧϩⲉ ⲙⲡϩⲟⲓⲧⲉ ⲉϣⲁϥϭⲟⲟⲗⲉϥ ⲙⲙⲟϥ ⲁⲩⲱ ⲛⲧϩⲉ ⲛⲟⲩⲙⲟϫϩ ⲉϣⲁϥⲙⲟⲣϥ ⲙⲙⲟϥ ⲛⲟⲩⲟⲉⲓϣ ⲛⲓⲙ
ⲡⲁⲓ ⲡⲉ ⲡϩⲱⲃ ⲛⲛⲉⲧⲇⲓⲁⲃⲁⲗⲉ ⲙⲙⲟⲓ ϩⲁⲧⲙ ⲡϫⲟⲉⲓⲥ ⲁⲩⲱ ⲛⲉⲧϫⲱ ⲛϩⲉⲛⲡⲉⲧϩⲟⲟⲩ ⲛⲥⲁⲧⲁⲯⲩⲭⲏ
ⲛⲧⲟⲕ ⲇⲉ ⲡϫⲟⲉⲓⲥ ⲡϫⲟⲉⲓⲥ ⲁⲣⲓⲣⲉ ⲛⲙⲙⲁⲓ ⲛⲟⲩⲛⲁ ⲉⲧⲃⲉⲡⲉⲕⲣⲁⲛ ϫⲉⲟⲩⲭⲣⲏⲥⲧⲟⲥ ⲡⲉ ⲡⲉⲕⲛⲁ
ⲛⲁϩⲙⲉⲧ ϫⲉⲁⲛⲅ ⲟⲩϩⲏⲕⲉ ⲁⲩⲱ ⲁⲛⲅ ⲟⲩⲉⲃⲓⲏⲛ ϫⲉⲁⲡⲁϩⲏⲧ ϣⲧⲟⲣⲧⲣ ⲙⲡⲁⲥⲁ ⲛϩⲟⲩⲛ
ⲁⲓⲗⲟ ⲛⲧⲙⲏⲧⲉ ⲛⲧϩⲉ ⲛⲟⲩϩⲁⲓⲃⲉⲥ ⲉⲁⲥⲣⲓⲕⲉ ⲁⲩⲛⲟϣⲡⲧ ⲉⲃⲟⲗ ⲛⲧϩⲉ ⲛⲛⲉϣϫⲉ
ⲁⲛⲁⲡⲁⲧ ϭⲃⲃⲉ ⲉⲃⲟⲗ ϩⲛⲧⲁⲛⲏⲥⲧⲉⲓⲁ ⲁⲧⲁⲥⲁⲣⲝ ϣⲓⲃⲉ ⲉⲧⲃⲉⲛⲉϩ
ⲁⲩⲱ ⲁⲛⲟⲕ ⲁⲓϣⲱⲡⲉ ⲛⲁⲩ ⲛⲛⲟϭⲛⲉϭ ⲁⲩⲛⲁⲩ ⲉⲣⲟⲓ ⲁⲩⲕⲓⲙ ⲛⲛⲉⲩⲁⲡⲏⲩⲉ
ⲃⲟⲏⲑⲉⲓ ⲉⲣⲟⲓ ⲡϫⲟⲉⲓⲥ ⲡⲁⲛⲟⲩⲧⲉ ⲙⲁⲧⲟⲩϫⲟⲓ ⲕⲁⲧⲁⲡⲉⲕⲛⲁ
ⲛⲥⲉⲉⲓⲙⲉ ϫⲉⲧⲉⲕϭⲓϫ ⲧⲉ ⲧⲁⲓ ⲛⲧⲟⲕ ⲡϫⲟⲉⲓⲥ ⲁⲕⲧⲁⲙⲓⲟⲥ
ⲥⲉⲛⲁⲥⲁϩⲟⲩ ⲛⲧⲟⲕ ⲇⲉ ⲉⲕⲉⲥⲙⲟⲩ ⲛⲉⲧⲧⲱⲟⲩⲛ ⲉϩⲣⲁⲓ ⲉϫⲱⲓ ⲛⲁϫⲓϣⲓⲡⲉ ⲡⲉⲕϩⲙϩⲁⲗ ⲇⲉ ⲛⲁⲉⲩⲫⲣⲁⲛⲉ
ⲙⲁⲣⲉⲛⲉⲧϯϣⲧⲟⲩⲏⲧ ⲉⲣⲟⲓ ϯ ϩⲓⲱⲟⲩ ⲙⲡϣⲓⲡⲉ ⲛⲥⲉϭⲟⲟⲗⲟⲩ ⲙⲙⲟϥ ⲛⲧϩⲉ ⲛⲟⲩⲇⲓⲡⲗⲟⲉⲓⲥ
ϯⲛⲁⲟⲩⲱⲛϩ ⲉⲃⲟⲗ ⲙⲡⲁϫⲟⲉⲓⲥ ⲉⲙⲁⲧⲉ ⲁⲩⲱ ϯⲛⲁⲥⲙⲟⲩ ⲉⲣⲟϥ ϩⲛⲧⲁⲧⲁⲡⲣⲟ ⲛⲧⲙⲏⲧⲉ ⲛⲟⲩⲙⲏⲏϣⲉ
ϫⲉⲁϥⲁϩⲉⲣⲁⲧϥ ϩⲓⲟⲩⲛⲁⲙ ⲙⲡϩⲏⲕⲉ ⲉⲛⲉϩⲙ ⲧⲁⲯⲩⲭⲏ ⲉⲛⲉⲧⲡⲏⲧ ⲛⲥⲱⲓ
ⲛⲛⲉⲕϣⲱⲱⲧ ⲙⲙⲁϩ ⲡϫⲟⲉⲓⲥ ⲡⲉⲕⲛⲟⲩⲧⲉ ⲛⲟⲩⲙⲁⲥⲉ ⲏ ⲟⲩⲉⲥⲟⲟⲩ ⲉⲣⲉϫⲃⲓⲛ ϣⲟⲟⲡ ⲛϩⲏⲧϥ ϣⲁϫⲉ ⲛⲓⲙ ⲙⲡⲟⲛⲏⲣⲟⲛ ϩⲉⲛⲃⲟⲧⲉ ⲛⲉ ⲙⲡϫⲟⲉⲓⲥ ⲡⲉⲕⲛⲟⲩⲧⲉ
ⲉⲩϣⲁⲛⲧⲁϩⲟ ⲇⲉ ϩⲛⲟⲩⲉⲓ ⲛⲛⲉⲕⲡⲟⲗⲓⲥ ⲛⲁⲓ ⲉⲧⲉⲣⲉⲡϫⲟⲉⲓⲥ ⲡⲉⲕⲛⲟⲩⲧⲉ ⲛⲁⲧⲁⲁⲩ ⲛⲁⲕ ⲏ ⲟⲩϩⲟⲟⲩⲧ ⲏ ⲟⲩⲥϩⲓⲙⲉ ⲡⲁⲓ ⲉⲧⲛⲁⲉⲓⲣⲉ ⲙⲡⲡⲟⲛⲏⲣⲟⲛ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲡⲉⲕⲛⲟⲩⲧⲉ ⲉⲧⲣⲉⲩⲕⲱ ⲛⲥⲱⲟⲩ ⲛⲧⲉϥⲇⲓⲁⲑⲏⲕⲏ
ⲛⲥⲉⲃⲱⲕ ⲛⲥⲉϣⲙϣⲉ ⲛϩⲉⲛⲕⲉⲩⲛⲟⲩⲧⲉ ⲁⲩⲱ ⲛⲥⲉⲟⲩⲱϣⲧ ⲛⲁⲩ ⲏ ⲙⲡⲣⲏ ⲏ ⲙⲡⲟⲟϩ ⲏ ⲛⲉⲧⲏⲡ ⲧⲏⲣⲟⲩ ⲉⲡⲕⲟⲥⲙⲟⲥ ⲛⲧⲡⲉ ⲛⲁⲓ ⲉⲧⲉⲙⲡⲓϩⲱⲛ ⲉⲧⲃⲏⲏⲧⲟⲩ
ⲁⲩⲱ ⲛⲥⲉⲧⲁⲙⲟⲕ ⲡⲉⲥϩⲟⲧϩⲧ ⲉⲙⲁⲧⲉ ⲁⲩⲱ ⲉⲕϣⲁⲛϩⲉ ⲉⲣⲟⲥ ⲉⲁⲡϣⲁϫⲉ ϣⲱⲡⲉ ⲛⲁⲙⲉ ⲁⲧⲉⲓⲃⲟⲧⲉ ϣⲱⲡⲉ ⲛⲧⲉⲓϩⲉ ϩⲙⲡⲓⲥⲣⲁⲏⲗ
ⲉⲕⲉⲉⲓⲛⲉ ⲉⲃⲟⲗ ⲙⲡⲣⲱⲙⲉ ⲉⲧⲙⲙⲁⲩ ⲏ ⲧⲉⲥϩⲓⲙⲉ ⲉⲧⲙⲙⲁⲩ ⲛⲥⲉϩⲓ ⲱⲛⲉ ⲉⲣⲟⲟⲩ ϩⲛϩⲉⲛⲱⲛⲉ ⲛⲥⲉⲙⲟⲩ
ϩⲓⲙⲛⲧⲣⲉ ⲥⲛⲁⲩ ⲁⲩⲱ ϩⲓϣⲟⲙⲛⲧ ⲛⲙⲛⲧⲣⲉ ⲙⲁⲣⲉϥⲙⲟⲩ ⲛϭⲓⲡⲉⲧⲟⲩⲛⲁⲙⲟⲟⲩⲧϥ ⲛⲛⲉϥⲙⲟⲩ ϩⲓⲧ ⲛⲟⲩⲙⲛⲧⲣⲉ ⲛⲟⲩⲱⲧ
ⲁⲩⲱ ⲧϭⲓϫ ⲛ ⲛⲙⲛⲧⲣⲉⲉⲩ ⲉⲥⲉϣⲱⲡ ϩⲓϫⲱϥ ⲛϣⲟⲣⲡ ⲉⲙⲟⲟⲩⲧϥ ⲁⲩⲱ ⲧϭⲓϫ ⲙⲡⲗⲁⲟⲥ ⲧⲏⲣϥ ⲉⲥⲉϣⲱⲡⲉ ϩⲓϫⲱϥ ⲙⲛⲛⲥⲱⲥ ⲁⲩⲱ ⲉⲕⲉϥⲓ ⲙⲡⲡⲟⲛⲏⲣⲟⲥ ⲉⲃⲟⲗ ϩⲛⲧⲉⲧⲛⲙⲏⲧⲉ
ⲉⲣⲉϣⲁⲛⲧⲟⲩϣⲁϫⲉ ⲇⲉ ⲣ ⲁⲧϭⲟⲙ ⲛⲛⲁϩⲣⲁⲕ ⲡⲁⲣⲁⲧⲉⲕϭⲟⲙ ϩⲛⲧⲙⲏⲧⲉ ⲛⲟⲩⲥⲛⲟϥ ⲙⲛⲟⲩⲥⲛⲟϥ ⲁⲩⲱ ϩⲛⲧⲙⲏⲧⲉ ⲛⲟⲩϩⲁⲡ ⲙⲛⲟⲩϩⲁⲡ ⲛⲙⲧⲙⲏⲧⲉ ⲛⲟⲩⲙⲛⲧⲗⲁ ⲛⲙⲟⲩⲗⲁ ⲏ ⲛⲧⲙⲏⲧⲉ ⲛⲟⲩϩⲗⲟⲩⲱ ⲛⲙⲟⲩϩⲗⲟⲩⲱ ϩⲉⲛϣⲁϫⲉ ⲛϩⲁⲡ ϩⲛⲛⲉⲕⲡⲟⲗⲓⲥ ⲉⲕⲉⲧⲱⲟⲩⲛ ⲛⲅⲃⲱⲕ ⲉϩⲣⲁⲓ ⲉⲡⲙⲁ ⲉⲧⲉⲣⲉⲡϫⲟⲉⲓⲥ ⲡⲉⲕⲛⲟⲩⲧⲉ ⲛⲁⲥⲟⲧⲡϥ ⲛⲁϥ ⲉⲧⲣⲉⲩⲉⲡⲉⲕⲁⲗⲉⲓ ⲙⲡⲉϥⲣⲁⲛ ⲙⲡⲙⲁ ⲉⲧⲙⲙⲁⲩ
ⲁⲩⲱ ⲉⲕⲉⲃⲱⲕ ⲉⲣⲁⲧⲟⲩ ⲛⲛⲗⲉⲩⲓⲧⲏⲥ ⲏ ⲉⲣⲁⲧϥ ⲙⲡⲉⲕⲣⲓⲧⲏⲥ ⲡⲉⲧⲛⲁϣⲱⲡⲉ ϩⲛⲛⲉϩⲟⲟⲩ ⲉⲧⲙⲙⲁⲩ ⲁⲩⲱ ⲉⲩⲉϩⲟⲧϩⲧ ⲛⲥⲉⲧⲁⲙⲟⲕ ⲉⲡϩⲁⲡ
ⲛⲅⲉⲓⲣⲉ ⲕⲁⲧⲁⲡⲟⲩⲉϩⲥⲁϩ ⲛⲉ ⲉⲧⲟⲩⲛⲁⲧⲁⲩⲟϥ ⲉⲣⲟⲕ ϩⲛⲡⲙⲁ ⲉⲛⲧⲁⲡϫⲟⲉⲓⲥ ⲡⲉⲕⲛⲟⲩⲧⲉ ⲥⲟⲧⲡϥ ⲉⲧⲣⲉⲩⲧⲁⲩ ⲉⲡⲉϥⲣⲁⲛ ⲛϩⲏⲧϥ ⲁⲩⲱ ⲉⲕⲉϩⲁⲣⲉϩ ⲉⲙⲁⲧⲉ ⲉⲧⲣⲉⲕⲉⲓⲣⲉ ⲛϩⲱⲃ ⲛⲓⲙ ⲕⲁⲧⲁⲡⲉⲥⲙⲓⲛⲉ ⲙⲡⲛⲟⲙⲟⲥ ⲡⲁⲓ ⲉⲧⲟⲩⲛⲁⲥⲙⲛⲧϥ ⲛⲙⲙⲁⲕ
ⲁⲩⲱ ⲕⲁⲧⲁⲡϩⲁⲡ ⲉⲧⲟⲩⲛⲁϫⲟⲟϥ ⲉⲣⲟⲕ ⲉⲕⲉⲁⲁϥ ⲛⲛⲉⲕⲣⲁⲕⲧⲕ ⲉⲃⲟⲗ ⲙⲡϣⲁϫⲉ ⲉⲧⲟⲩⲛⲁϫⲟⲟϥ ⲉⲣⲟⲕ ⲉⲟⲩⲛⲁⲛ ⲟⲩⲇⲉ ⲉϩⲃⲟⲩⲣ
ⲡⲣⲱⲙⲉ ⲇⲉ ⲉⲧⲛⲁⲉⲓⲣⲉ ϩⲛⲟⲩⲙⲛⲧϫⲁⲥⲓϩⲏⲧ ⲉⲧⲙⲥⲱⲧⲙ ⲛⲥⲁⲡⲟⲩⲏⲏⲃ ⲡⲉⲧⲁϩⲉⲣⲣⲁⲧϥ ⲉⲧϣⲙϣⲉ ϩⲙⲡⲣⲁⲛ ⲙⲡϫⲟⲉⲓⲥ ⲡⲉⲕⲛⲟⲩⲧⲉ ⲏ ⲡⲉⲕⲣⲓⲧⲏⲥ ⲉⲧⲛⲁϣⲱⲡⲉ ⲛⲛⲉϩⲟⲟⲩ ⲉⲧⲙⲙⲁⲩ ⲛϥⲧⲙⲥⲱⲧⲙ ⲛⲥⲱⲟⲩ ⲉϥⲉⲙⲟⲩ ⲛϭⲓⲡⲣⲱⲙⲉ ⲉⲧⲙⲙⲁⲩ ⲁⲩⲱ ⲉⲕⲉϥⲓ ⲙⲡⲡⲟⲛⲏⲣⲟⲥ ⲉⲃⲟⲗ ϩⲙⲡⲓⲥⲣⲁⲏⲗ
ⲡⲗⲁⲟⲥ ⲇⲉ ⲧⲏⲣϥ ⲉϥϣⲁⲛⲥⲱⲧⲙ ϥⲛⲁⲣ ϩⲟⲧⲉ ⲛϥⲧⲙⲕⲟⲧϥ ϭⲉ ⲉⲣϣⲁϥⲧⲉ
ⲉⲕϣⲁⲛⲃⲱⲕ ⲇⲉ ⲉϩⲟⲩⲛ ⲉⲡⲕⲁϩ ⲡⲁⲓ ⲉⲧⲉⲣⲉⲡϫⲟⲉⲓⲥ ⲡⲉⲕⲛⲟⲩⲧⲉ ⲛⲁⲧⲁⲁϥ ⲛⲁⲕ ϩⲛⲟⲩⲕⲗⲏⲣⲟⲛⲟⲙⲓⲁ ⲉⲧⲣⲉⲕⲕⲗⲏⲣⲟⲛⲟⲙⲉⲓ ⲙⲙⲟϥ ⲛⲅⲟⲩⲱϩ ϩⲓϫⲱϥ ⲁⲩⲱ ⲛⲅϫⲟⲟⲥ ⲉϯⲛⲁⲉⲓⲛⲉ ⲉⲃⲟⲗ ϩⲓϫⲱⲉⲓ ⲛⲟⲩⲁⲣⲭⲱⲛ ⲛⲧϩⲉ ⲛⲛⲕⲉϩⲉⲑⲛⲟⲥ ⲉⲧϩⲛⲡⲁⲕⲱⲧⲉ
ϩⲛⲟⲩⲕⲱ ⲉⲕⲉⲕⲱ ϩⲓϫⲱⲕ ⲛⲟⲩⲁⲣⲭⲱⲛ ⲡⲁⲓ ⲉⲧϥⲛⲁⲥⲟⲧⲡϥ ⲛϭⲓⲡϫⲟⲉⲓⲥ ⲡⲉⲕⲛⲟⲩⲧⲉ ⲉⲕⲉⲕⲁⲑⲓⲥⲧⲁ ⲙⲡⲁⲣⲭⲱⲛ ⲉϩⲣⲁⲓ ⲉϫⲱⲕ ⲉⲃⲟⲗ ϩⲛⲛⲉⲕⲥⲛⲏⲩ ⲛⲛⲉⲕⲉϣⲛϭⲉ ⲣⲱⲙⲉ ⲛϣⲙⲙⲟ ⲉⲃⲟⲗ ⲉϫⲱⲕ ϫⲉⲙⲡⲉⲕⲥⲟⲛ ⲁⲛ ⲡⲉ
ϫⲉⲛϥⲛⲁⲧⲁϣⲟ ⲛⲁϥ ⲁⲛ ⲛϩⲉⲛϩⲧⲱⲣ ⲟⲩⲇⲉ ⲛϥⲛⲁⲕⲧⲟ ⲁⲛ ⲙⲡⲗⲁⲟⲥ ⲉϩⲣⲁⲓ ⲉⲕⲏⲙⲉ ϫⲉⲕⲁⲥ ⲉⲛⲛⲉϥⲧⲁϣⲟ ⲛⲁϥ ⲛϩⲉⲛϩⲧⲱⲣ ⲡϫⲟⲉⲓⲥ ⲇⲉ ⲁϥϫⲟⲟⲥ ϫⲉⲛⲛⲉⲧⲛⲟⲩⲱϩ ⲉⲧⲉⲧⲏⲟⲩⲧⲛ ⲉⲕⲧⲉⲧⲏⲟⲩⲧⲛ ⲟⲛ ⲉⲡⲁϩⲟⲩ ϩⲓⲧⲉⲓϩⲓⲏ
ⲁⲩⲱ ⲛⲛⲉϥⲧⲁϣⲉ ⲥϩⲓⲙⲉ ⲛⲁϥ ⲟⲩⲇⲉ ⲛⲛⲉⲡⲉϥϩⲏⲧ ϣⲓⲃⲉ ⲁⲩⲱ ⲟⲩϩⲁⲧ ⲙⲛⲟⲩⲛⲟⲩⲃ ⲛⲛⲉϥⲧⲁϣⲟϥ ⲛⲁϥ ⲉⲙⲁⲧⲉ
ⲁⲩⲱ ⲉϥϣⲁⲛϩⲙⲟⲟⲥ ⲉϫⲛⲧⲉϥⲁⲣⲭⲏ ⲉϥⲉⲥϩⲁⲓ ⲛⲁϥ ⲙⲡⲉⲓⲇⲉⲩⲧⲉⲣⲟⲛⲟⲙⲓⲟⲛ ⲉⲩϫⲱⲱⲙⲉ ⲛⲧⲟⲟⲧⲟⲩ ⲛⲛⲟⲩⲏⲏⲃ ⲛⲗⲉⲩⲓⲧⲏⲥ
ⲛϥϣⲱⲡⲉ ⲛⲉⲙⲁϥ ⲁⲩⲱ ⲛϥⲱϣ ⲛϩⲏⲧϥ ⲛⲛⲉϩⲟⲟⲩ ⲧⲏⲣⲟⲩ ⲙⲡⲉϥⲱⲛⲁϩ ϫⲉⲉϥⲉⲥⲃⲟ ⲉⲣϩⲟⲧⲉ ϩⲏⲧϥ ⲙⲡϫⲟⲉⲓⲥ ⲡⲉⲕⲛⲟⲩⲧⲉ ⲉⲧⲣⲉϥϩⲁⲣⲉϩ ⲉⲛⲉⲓⲉⲛⲧⲟⲗⲏ ⲧⲏⲣⲟⲩ ⲙⲛⲛⲉⲓⲇⲓⲕⲁⲓⲱⲙⲁ ⲉⲁⲁⲩ
ϫⲉⲕⲁⲥ ⲛⲛⲉⲡⲉϥϩⲏⲧ ϫⲓⲥⲉ ⲉϫⲛⲛⲉϥⲥⲛⲏⲩ ⲁⲩⲱ ϫⲉⲕⲁⲥ ⲛⲛⲉϥⲣ ⲡⲃⲟⲗ ⲛⲛⲉⲛⲧⲟⲗⲏ ⲉⲟⲩⲛⲁⲛ ⲏ ⲉϩⲃⲟⲩⲣ ϫⲉⲉϥⲉⲣ ⲟⲩⲛⲟϭ ⲛⲟⲩⲟⲉⲓϣ ϩⲛⲧⲉϥⲁⲣⲭⲏ ⲛⲧⲟϥ ⲙⲛⲛⲉϥϣⲏⲣⲉ ⲛⲉⲙⲁϥ ϩⲛⲛϣⲏⲣⲉ ⲙⲡⲓⲥⲣⲁⲏⲗ
ⲛⲧⲉⲣⲟⲩⲥⲱⲧⲙ ⲇⲉ ⲛϭⲓⲛⲉⲣⲣⲱⲟⲩ ⲛⲛⲁⲙⲟⲣⲣⲁⲓⲟⲥ ⲛⲁⲓ ⲉⲧϩⲓⲡⲉⲕⲣⲟ ⲙⲡⲓⲟⲣⲇⲁⲛⲏⲥ ⲛⲉⲧϩⲙⲡⲧⲟⲟⲩ ⲁⲩⲱ ⲛⲉⲧϩⲛⲧⲥⲱϣⲉ ⲁⲩⲱ ⲛⲉⲧϩⲛⲧⲡⲁⲣϩⲁⲗⲓⲁ ⲛⲧⲉⲑⲁⲗⲁⲥⲥⲁ ⲛⲟϭ ⲁⲩⲱ ⲛⲉⲧϩⲙⲡⲙⲁ ⲙⲡⲗⲓⲃⲁⲛⲟⲥ ⲁⲩⲱ ⲛⲭⲉⲧⲧⲁⲓⲟⲥ ⲙⲛⲛⲉⲭⲁⲛⲁⲛⲁⲓⲟⲥ ⲁⲩⲱ ⲛⲉⲫⲉⲣⲉⲍⲁⲓⲟⲥ ⲙⲛⲛⲉⲩϩⲁⲓⲟⲥ ⲁⲩⲱ ⲛⲁⲙⲟⲣⲁⲓⲟⲥ ⲙⲛⲛⲅⲉⲣⲅⲉⲍⲁⲓⲟⲥ ⲁⲩⲱ ⲛⲓⲉⲃⲟⲩⲥⲁⲓⲟⲥ
ⲁⲩⲥⲟⲟⲩϩ ⲉⲛⲉⲩⲉⲣⲏⲩ ⲉⲧⲣⲉⲩⲣⲡⲟⲗⲉⲙⲟⲥ ⲙⲛⲓⲏⲥⲟⲩⲥ ⲁⲩⲱ ⲙⲛⲡⲓⲥⲣⲁⲏⲗ ⲧⲏⲣϥ
ⲁⲩⲱ ⲁⲓⲏⲥⲟⲩⲥ ⲧⲁϩⲟⲟⲩ ⲉⲣⲁⲧⲟⲩ ⲙⲡⲉϩⲟⲟⲩ ⲉⲧⲙⲙⲁⲩ ⲉⲧⲣⲉⲩⲣⲣⲉϥⲡⲉϩϣⲉ ⲁⲩⲱ ⲣⲉϥⲙⲉϩⲙⲟⲟⲩ ⲛⲧⲥⲩⲛⲁⲅⲱⲅⲏ ⲧⲏⲣⲥ ⲙⲛⲡⲉⲑⲩⲥⲓⲁⲥⲧⲏⲣⲓⲟⲛ ⲙⲡⲛⲟⲩⲧⲉ ⲉⲧⲃⲉⲡⲁⲓ ⲁⲩϣⲱⲡⲉ ⲛϭⲓⲛⲉⲧⲟⲩⲏϩ ϩⲛⲅⲁⲃⲁⲱⲛ ⲉⲩⲟ ⲛⲣⲉϥⲡⲉϩϣⲉ ⲁⲩⲱ ⲛⲣⲉϥⲙⲉϩⲙⲟⲟⲩ ⲙⲡⲉⲑⲩⲥⲓⲁⲥⲧⲏⲣⲓⲟⲛ ⲙⲡⲛⲟⲩⲧⲉ ϣⲁϩⲣⲁⲓ ⲉⲡϩⲟⲟⲩ ⲛϩⲟⲟⲩ ⲁⲩⲱ ⲟⲛ … ⲙⲁ ⲉⲧϥⲛⲁ … ⲛⲁϥ
ⲁⲩⲱ ⲛⲟⲉⲙⲓⲛ ⲛⲛⲉϥϣⲟⲟⲡ ⲛⲁⲥ ⲛϭⲓⲟⲩⲣⲙⲛⲥⲟⲟⲩⲛ ⲛⲧⲉⲡⲉⲥϩⲁⲓ ⲡⲣⲱⲙⲉ ⲇⲉ ⲉⲧⲙⲙⲁⲩ ⲛⲉⲩⲇⲩⲛⲁⲧⲟⲥ ⲡⲉ ϩⲛⲧⲉϥϭⲟⲙ ⲉⲟⲩⲉⲃⲟⲗ ⲡⲉ ϩⲛⲧⲥⲩⲅⲅⲉⲛⲉⲓⲁ ⲛⲁⲃⲓⲙⲉⲗⲉⲭ ⲉⲡⲉϥⲣⲁⲛ ⲡⲉ ⲃⲟⲉⲥ
ⲡⲉϫⲉϩⲣⲟⲩⲑ ⲇⲉ ⲧⲙⲱⲁⲃⲓⲧⲏⲥ ⲛⲛⲟⲉⲙⲓⲛ ϫⲉⲧⲁⲃⲱⲕ ⲉⲃⲟⲗ ⲉⲧⲥⲱϣⲉ ⲧⲁⲥⲣⲓⲧ ϩⲛⲛϩⲙⲥ ϩⲁⲣⲁⲧϥ ⲙⲡⲉϯⲛⲁϭⲛⲭⲁⲣⲓⲥ ⲛⲛⲁϩⲣⲁϥ ⲡⲉϫⲉⲛⲟⲉⲙⲓⲛ ⲛⲁⲥ ϫⲉⲃⲱⲕ ⲧⲁϣⲉⲉⲣⲉ
ⲁⲥⲃⲱⲕ ⲇⲉ ⲁⲥⲥⲣⲓⲧ ϩⲛⲧⲥⲱϣⲉ ϩⲓⲡⲁϩⲟⲩ ⲛⲛϫⲁⲓⲟϩⲥ ⲁⲩⲱ ⲁⲥⲁⲡⲁⲛⲧⲁ ⲉⲧⲙⲉⲣⲓⲥ ⲛⲧⲥⲱϣⲉ ⲛⲃⲟⲉⲥ ⲡⲉⲉⲃⲟⲗ ϩⲛⲧⲥⲩⲅⲅⲉⲛⲉⲓⲁ ⲛⲁⲃⲓⲙⲉⲗⲉⲭ
ⲁⲩⲱ ⲉⲓⲥ ⲃⲟⲉⲥ ⲁϥⲉⲓ ⲉⲃⲟⲗ ϩⲛⲃⲏⲑⲗⲉⲉⲙ ⲡⲉϫⲁϥ ⲛⲛⲉϥϫⲁⲓⲟϩⲥ ϫⲉⲡϫⲟⲉⲓⲥ ⲉϥⲉϣⲱⲡⲉ ⲛⲙⲙⲏⲧⲛ ⲛⲧⲟⲟⲩ ϩⲱⲟⲩ ⲡⲉϫⲁⲩ ⲛⲁϥ ϫⲉⲉⲣⲉⲡϫⲟⲉⲓⲥ ⲥⲙⲟⲩ ⲉⲣⲟⲕ
ⲁⲩⲱ ⲃⲟⲉⲥ ⲡⲉϫⲁϥ ⲙⲡϩⲙϩⲁⲗ ⲡⲉⲧϩⲓϫⲛ ⲛⲉⲧⲱϩⲥ ϫⲉⲧⲁⲛⲓⲙ ⲧⲉ ⲧⲉⲓϣⲉⲉⲣⲉ ϣⲏⲙ
ⲡϩⲙϩⲁⲗ ⲇⲉ ⲉⲧϩⲓϫⲛ ⲛⲉⲧⲱϩⲥ ⲁϥⲟⲩⲱϣⲃ ⲉϥϫⲱ ⲙⲙⲟⲥ ⲛⲁϥ ϫⲉⲧⲁⲓ ⲧⲉ ϣⲉⲉⲣⲉ ϣⲏⲙ ⲙⲙⲱⲁⲃⲓⲧⲏⲥ ⲧⲉⲛⲧⲁⲥⲕⲧⲟⲥ ⲙⲛⲛⲟⲉⲙⲓⲛ ⲉⲃⲟⲗ ϩⲛⲧⲥⲱϣⲉ ⲙⲙⲱⲁⲃ
ⲉⲁⲥϫⲟⲟⲥ ϫⲉϯⲛⲁⲃⲱⲕ ⲧⲁⲥⲣⲓⲧ ⲛⲧⲁⲕⲱⲧϥ ϩⲛⲛϩⲙⲥ ϩⲓⲡⲁϩⲟⲩ ⲛⲛϫⲁⲓⲟϩⲥ ⲛⲧⲉⲣⲉⲥⲉⲓ ⲇⲉ ⲙⲡⲥⲗⲟ ⲉⲥⲁϩⲉⲣⲁⲧⲥ ϫⲓⲛϩⲧⲟⲟⲩⲉ ϣⲁⲡⲛⲁⲩ ⲛⲣⲟⲩϩⲉ ⲉⲙⲡⲥⲙⲧⲟⲛ ⲙⲙⲟⲥ ⲗⲁⲁⲩ ϩⲛⲧⲥⲱϣⲉ
ⲁⲩⲱ ⲃⲟⲉⲥ ⲡⲉϫⲁϥ ⲛϩⲣⲟⲩⲑ ϫⲉⲙⲡⲉⲥⲱⲧⲙ ⲧⲁϣⲉⲉⲣⲉ ϫⲉⲙⲡⲣⲃⲱⲕ ⲉϩⲣⲁⲓ ⲉⲕⲉⲉⲓⲱϩⲉ ⲛϣⲙⲙⲟ ⲉⲥⲣⲓⲧ ⲛϩⲏⲧϥ ⲛⲧⲟ ϭⲉ ⲙⲡⲣⲣⲡⲃⲟⲗ ⲙⲡⲉⲓⲙⲁ ⲁⲗⲗⲁ ⲧⲟϭⲉ ⲉⲛⲁⲕⲉϣⲉⲉⲣⲉ ϣⲏⲙ
ⲁⲩⲱ ⲛⲟⲩⲃⲁⲗ ⲙⲁⲣⲟⲩϭⲱϣⲧ ⲉⲡⲙⲁ ⲉⲧⲟⲩⲛⲁⲱϩⲥ ⲛϩⲏⲧϥ ⲛⲧⲉⲃⲱⲕ ⲛⲧⲉⲟⲩⲁϩⲉ ⲛⲥⲱⲟⲩ ⲉⲓⲥ ϩⲏⲏⲧⲉ ⲁⲓϩⲱⲛ ⲉⲧⲟⲟⲧⲟⲩ ⲛⲛϣⲏⲣⲉ ϣⲏⲙ ⲉⲧⲙⲧⲣⲉⲩϫⲱϩ ⲉⲣⲟⲁⲩⲱ ⲉⲣϣⲁⲛⲉⲓⲃⲉ ⲉⲣⲉⲃⲱⲕ ⲉⲡⲙⲁ ⲛⲛⲉⲥⲕⲉⲩⲏ ⲛⲧⲉⲥⲱ ϩⲙⲡⲙⲁ ⲉⲧⲉⲣⲉⲛϣⲏⲣⲉ ϣⲏⲙ ⲛⲁⲙⲉϩ ⲙⲙⲟⲟⲩ ⲉⲣⲟϥ
ⲁⲩⲱ ⲁⲥⲡⲁϩⲧⲥ ⲉϫⲙⲡⲉⲥϩⲟ ⲉϫⲙⲡⲕⲁϩ ⲁⲥⲟⲩⲱϣⲧ ⲉⲥϫⲱ ⲙⲙⲟⲥ ⲛⲁϥ ϫⲉⲉⲓⲥϩⲏⲏⲧⲉ ⲁⲓϭⲛⲭⲁⲣⲓⲥ ⲛⲛⲁϩⲣⲁⲕ ⲉⲧⲣⲉⲕⲥⲟⲩⲱⲛⲧ ⲁⲩⲱ ⲁⲛⲟⲕ ⲁⲛⲅ ⲟⲩϣⲙⲙⲱ
ⲁϥⲟⲩⲱϣⲃ ⲛϭⲓⲃⲟⲉⲥ ⲉϥϫⲱ ⲙⲙⲟⲥ ⲛⲁⲥ ϫⲉϩⲛⲟⲩⲧⲁⲩⲟ ⲁⲩⲧⲁⲟⲩⲟ ⲉⲣⲟⲓ ⲛⲛⲉϩⲃⲏⲩⲉ ⲉⲛⲧⲁⲁⲩ ⲙⲛⲧⲟⲩϣⲱⲙⲉ ⲙⲛⲛⲥⲁⲛⲧⲉⲡⲟⲩϩⲁⲓ ⲙⲟⲩ ⲁⲩⲱ ⲛⲧϩⲉ ⲉⲛⲧⲁⲕⲱ ⲛⲥⲱⲙⲡⲟⲩⲉⲓⲱⲧ ⲙⲛⲧⲟⲩⲙⲁⲁⲩ ⲙⲛⲡⲕⲁϩ ⲉⲛⲧⲁⲩϫⲡⲟ ⲛϩⲏⲧϥ ⲁⲃⲱⲕ ⲉⲣⲁⲧϥ ⲛⲟⲩⲗⲁⲟⲥ ⲉⲛⲧⲉⲥⲟⲟⲩⲛ ⲙⲙⲟϥ ⲁⲛ ⲛⲥⲁϥ ⲙⲛϣⲙⲧ ⲉⲡϩⲟⲟⲩ ⲛϩⲟⲟⲩ ⲉⲣⲉⲡϫⲟⲉⲓⲥ ⲧⲱⲱⲃⲉ ⲛⲉ ⲙⲡⲟⲩϩⲱⲃ
ⲁⲩⲱ ⲉⲣⲉⲡⲟⲩⲃⲉⲕⲉ ϣⲱⲡⲉ ⲉϥϫⲏⲕ ⲉⲃⲟⲗ ⲛⲧⲟⲟⲧϥ ⲙⲡϫⲟⲉⲓⲥ ⲡⲛⲟⲩⲧⲉ ⲙⲡⲓⲥⲣⲁⲏⲗ ⲡⲉⲛⲧⲁϯⲡⲟⲩⲟⲩⲟⲓ ⲉϩⲟⲩⲛ ⲉⲣⲟϥ ⲉⲧⲣⲉⲛⲁϩⲧⲉ ϩⲁⲛⲉϥⲧⲛϩ
ⲛⲧⲟⲥ ⲇⲉ ⲡⲉϫⲁⲥ ϫⲉⲡϫⲟⲉⲓⲥ ⲉⲓⲉϭⲛⲭⲁⲣⲓⲥ ⲛⲛⲁϩⲣⲁⲕ ϫⲉⲁⲕⲥⲗⲥⲱⲗⲧ ⲁⲩⲱ ϫⲉⲁⲕϣⲁϫⲉ ⲉϩⲣⲁⲓ ⲉⲡϩⲏⲧ ⲛⲧⲉⲕϩⲙϩⲁⲗ ⲉⲓⲥ ϩⲏⲏⲧⲉ ⲁⲛⲟⲕ ϯⲛⲁϣⲱⲡⲉ ⲛⲁⲕ ⲛⲧϩⲉ ⲛⲟⲩⲉⲓ ⲛⲛⲉⲕϩⲙϩⲁⲗ
ⲡⲉϫⲉⲃⲟⲉⲥ ⲛⲁⲥ ϫⲉⲏⲇⲏ ⲁⲡⲛⲁⲩ ⲛⲟⲩⲱⲙ ϣⲱⲡⲉ ϯⲡⲟⲩⲟⲩⲟⲓ ⲉϩⲟⲩⲛ ⲉⲡⲉⲓⲙⲁ ⲛⲧⲉⲟⲩⲱⲙ ⲉⲃⲟⲗ ϩⲛⲛⲉⲛⲟⲉⲓⲕ ⲁⲩⲱ ⲛⲧⲉⲥⲉⲡ ⲧⲟⲩⲗⲁⲕⲙ ϩⲙⲡϩⲙϫ ⲁⲩⲱ ϩⲣⲟⲩⲑ ⲁⲥϩⲙⲟⲟⲥ ⲉϩⲣⲁⲓ ⲛⲥⲁⲥⲡⲓⲣ ⲛⲛⲉⲧⲱϩⲥ ⲁⲃⲟⲉⲥ ⲧⲁⲙⲓⲟ ⲛⲁⲥ ⲙⲡⲉⲧⲥⲛⲁⲟⲩⲟⲙϥ ⲁⲥⲟⲩⲱⲙ ⲁⲥⲥⲉⲓ ⲁⲥⲕⲱ ⲉⲡⲁϩⲟⲩ ⲙⲡⲥⲉⲉⲡⲉ
ⲁⲩⲱ ⲁⲥⲧⲱⲟⲩⲛ ⲉⲧⲣⲉⲥⲥⲣⲓⲧ ⲃⲟⲉⲥ ⲇⲉ ⲁϥϩⲱⲛ ⲉⲧⲟⲟⲧⲟⲩ ⲛⲛⲉϥϩⲙϩⲁⲗ ⲉϥϫⲱ ⲙⲙⲟⲥ ⲛⲁⲩ ϫⲉⲙⲁⲣⲉⲥⲕⲱⲧϥ ϩⲛⲧⲙⲏⲧⲉ ⲛⲛⲉⲕⲛⲁⲁⲩ ⲛⲧⲉⲧⲛⲧⲙϯϣⲓⲡⲉ ⲛⲁⲥ
ⲁⲩⲱ ϩⲛⲟⲩⲧⲱⲟⲩⲛ ⲉⲧⲉⲧⲛⲉⲧⲱⲟⲩⲛ ⲛⲁⲥ ⲁⲩⲱ ϩⲛⲟⲩϯ ⲉⲧⲉⲧⲛⲉϯ ⲛⲁⲥ ⲉⲃⲟⲗ ϩⲛⲛⲉⲧⲧⲁⲙⲓⲏⲩ ⲛⲥⲟⲩⲱⲙ ⲁⲩⲱ ⲛⲥⲕⲱⲧϥ ⲟⲛ ⲛⲧⲉⲧⲛⲧⲙⲛⲟϣⲡⲥ
ⲁⲩⲱ ⲁⲥϭⲱ ⲉⲥⲕⲱⲧϥ ϩⲛⲧⲥⲱϣⲉ ϣⲁⲡⲛⲁⲩ ⲛⲣⲟⲩϩⲉ ⲁⲩⲱ ⲛⲉⲛⲧⲁⲥⲕⲟⲧϥⲟⲩ ⲁⲥⲟⲩⲉϣⲟⲩⲱϣⲟⲩ ⲁⲩⲣ ⲟⲩϣⲓ ⲛⲉⲓⲱⲧ
ⲁⲥϥⲓⲧⲟⲩ ⲁⲥⲃⲱⲕ ⲉϩⲟⲩⲛ ⲉⲧⲡⲟⲗⲓⲥ ⲁⲩⲱ ⲧⲉⲥϣⲱⲙⲉ ⲁⲥⲛⲁⲩ ⲉⲛⲉⲛⲧⲁⲥⲕⲟⲧϥⲟⲩ ⲁⲩⲱ ϩⲣⲟⲩⲑ ⲁⲥⲉⲓⲛⲉ ⲉⲃⲟⲗ ϩⲛⲛⲉⲛⲧⲁⲩⲥⲉⲉⲡⲉ ⲉⲣⲟⲥ ϩⲛⲛⲉⲛⲧⲁⲥⲥⲉⲓ ⲛϩⲏⲧⲟⲩ ⲁⲥⲧⲁⲁⲩ ⲛⲁⲥ
ⲁⲩⲱ ⲧⲉⲥϣⲱⲙⲉ ⲡⲉϫⲁⲥ ⲛⲁⲥ ϫⲉⲛⲧⲁⲕⲱⲧϥ ⲧⲱⲛ ⲙⲡϩⲟⲟⲩ ⲁⲩⲱ ⲛⲧⲁⲧⲁⲙⲓⲟⲟⲩ ⲧⲱⲛ ⲉϥⲉϣⲱⲡⲉ ⲛϭⲓⲡⲉⲛⲧⲁϥⲥⲟⲩⲱⲛⲉ ⲉϥⲥⲙⲁⲙⲁⲁⲧ ⲁⲩⲱ ϩⲣⲟⲩⲑ ⲁⲥⲧⲁⲙⲉ ⲧⲉⲥϣⲱⲙⲉ ϫⲉⲛⲧⲁⲥⲧⲁⲙⲓⲟⲟⲩ ⲧⲱⲛ ⲁⲩⲱ ⲡⲉϫⲁⲥ ⲛⲁⲥ ϫⲉⲡⲣⲁⲛ ⲙⲡⲣⲱⲙⲉ ⲉⲛⲧⲁϥⲉⲓⲣⲉ ⲛⲙⲙⲁⲓ ⲙⲡϩⲟⲟⲩ ⲡⲉ ⲃⲟⲉⲥ
ⲡⲉϫⲉⲛⲟⲉⲙⲓⲛ ⲛⲧⲉⲥϣⲉⲗⲉⲉⲧ ϫⲉϥⲥⲙⲁⲙⲁⲁⲧ ⲙⲡϫⲟⲉⲓⲥ ϫⲉⲙⲡϥⲕⲱ ⲛⲥⲱϥ ⲙⲡⲉϥⲛⲁ ⲙⲛⲛⲉⲧⲟⲛϩ ⲁⲩⲱ ⲙⲛⲛⲉⲧⲙⲟⲟⲩⲧ ⲁⲩⲱ ⲛⲟⲉⲙⲓⲛ ⲡⲉϫⲁⲥ ⲛⲁⲥ ϫⲉⲡⲣⲱⲙⲉ ϥϩⲏⲛ ⲉⲣⲟⲛ ⲟⲩⲉⲃⲟⲗ ϩⲙⲡⲅⲉⲛⲟⲥ ⲡⲉ ⲉⲧⲛⲁϫⲓⲧⲛ
ϩⲣⲟⲩⲑ ⲇⲉ ⲡⲉϫⲁⲥ ⲛⲧⲉⲥϣⲱⲙⲉ ϫⲉⲕⲁⲓ ⲅⲁⲣ ⲁϥϫⲟⲟⲥ ⲛⲁⲓ ϫⲉⲧⲟϭⲉ ⲉⲛⲁϣⲉⲉⲣⲉ ϣⲏⲙ ϣⲁⲛⲧⲟⲩϫⲱⲕ ⲉⲃⲟⲗ ⲙⲡⲱϩⲥ ⲧⲏⲣϥ ⲉⲧϣⲟⲟⲡ ⲛⲁⲓ
ⲁⲩⲱ ⲛⲟⲉⲙⲓⲛ ⲡⲉϫⲁⲥ ⲛϩⲣⲟⲩⲑ ⲧⲉⲥϣⲉⲗⲉⲉⲧ ϫⲉⲟⲩⲁⲅⲁⲑⲟⲛ ⲛⲉ ⲡⲉ ⲧⲁϣⲉⲉⲣⲉ ϫⲉⲁⲙⲟⲟϣⲉ ⲙⲛⲛⲉϥϣⲉⲉⲣⲉ ϣⲏⲙ ϫⲉⲛⲛⲉⲩⲧⲁϩⲟ ϩⲛⲕⲉⲥⲱϣⲉ
ⲁⲩⲱ ϩⲣⲟⲩⲑ ⲁⲥⲧⲱϭⲉ ⲙⲙⲟⲥ ⲉⲛϣⲉⲉⲣⲉ ϣⲏⲙ ⲛⲃⲟⲉⲥ ⲉⲧⲣⲉⲥⲕⲱⲧϥ ⲛⲙⲙⲁⲩ ϣⲁⲛⲧⲟⲩⲟⲩⲱ ⲙⲡⲱϩⲥ ⲛⲛⲉⲓⲱⲧ ⲙⲛⲛⲉⲥⲟⲩⲟ ⲁⲩⲱ ⲁⲥϩⲙⲟⲟⲥ ⲉϩⲣⲁⲓ ⲙⲛⲧⲉⲥϣⲱⲙⲉ
ⲛⲧϩⲉ ⲛⲟⲩⲉⲓⲱⲧⲉ ϩⲙⲡⲱϩⲥ ⲁⲩⲱ ⲟⲩϩⲱⲟⲩ ϩⲙⲡϣⲱⲙ ⲉⲛⲥⲉⲧⲁⲓⲏⲩ ⲁⲛ ⲧⲁⲓ ⲧⲉ ⲧϩⲉ ⲉⲧⲉⲙⲛⲧⲏⲁⲧϩⲏⲧ ⲧⲁⲓⲟ
ⲛⲧϩⲉ ⲛϩⲉⲛϩⲁⲗⲁⲧⲉ ⲙⲛϩⲉⲛϫⲁϫ ⲉⲩϩⲏⲗ ⲧⲁⲓ ⲧⲉ ⲧϩⲉ ⲛⲟⲩⲥⲁϩⲟⲩ ⲉϥϣⲟⲩⲉⲓⲧ ⲉⲛϥⲛⲏⲩ ⲁⲛ ⲉϫⲛⲗⲁⲁⲩ
ⲟⲩⲙⲁⲥⲧⲓⲅⲝ ⲛⲟⲩϩⲧⲟ ⲁⲩⲱ ⲟⲩϫⲟⲟⲕⲉϥ ⲛⲟⲩⲉⲓⲱ ⲟⲩϭⲉⲣⲱⲃ ⲇⲉ ⲛⲟⲩϩⲉⲑⲛⲟⲥ ⲛⲁⲧϩⲏⲧ
ⲙⲡⲣⲟⲩⲱϣⲃ ⲛⲟⲩⲁⲧϩⲏⲧ ⲕⲁⲧⲁⲧⲙⲛⲧⲁⲧϩⲏⲧ ⲙⲡⲉⲧⲙⲙⲁⲩ ϫⲉⲛⲛⲉⲕⲣⲧⲏϥϩⲉ
ⲁⲗⲗⲁ ⲟⲩⲱϣⲃ ⲛⲟⲩⲁⲧϩⲏⲧ ⲟⲩⲃⲉⲧⲉϥⲙⲛⲧⲁⲧϩⲏⲧ ϫⲉⲛⲛⲉϥⲟⲩⲱⲛϩ ⲉⲃⲟⲗ ⲛⲥⲟⲫⲟⲥ ⲛⲁϩⲣⲁϥ ⲙⲁⲩⲁⲁϥ
ⲁⲩⲱ ϣⲁϥϫⲡⲟ ⲛⲟⲩⲛⲟϭⲛⲉϭ ⲉⲃⲟⲗ ϩⲛⲛⲉϥϣⲁϫⲉ ⲉⲕϣⲁⲛϫⲟⲟⲩ ⲛⲟⲩϣⲁϫⲉ ϩⲓⲧⲛⲟⲩϥⲁⲓϣⲓⲛⲉ ⲛⲁⲧϩⲏⲧ
ϥⲓ ⲙⲙⲁⲩ ⲛⲧⲉϩⲓⲏ ⲛⲧⲉϥⲟⲩⲉⲣⲏⲧⲉ ⲁⲩⲱ ⲟⲩⲡⲁⲣϩⲟⲓⲙⲓⲁ ⲉⲃⲟⲗ ϩⲛⲣⲣⲱⲟⲩ ⲛⲛⲁⲧϩⲏⲧ
ⲛⲧϩⲉ ⲙⲡⲉⲧⲛⲁⲙⲟⲩⲣ ⲛⲟⲩⲱⲛⲉ ϩⲛⲟⲩⲥⲫⲉⲛⲇⲟⲛⲏ ⲧⲁⲓ ⲧⲉ ⲧϩⲉ ⲙⲡⲉⲧϯⲉⲟⲟⲩ ⲛⲟⲩⲁⲧϩⲏⲧ
ϣⲁⲣⲉϩⲉⲛϣⲟⲛⲧⲉ ⲣⲱⲧ ϩⲛⲛϭⲓϫ ⲙⲡⲣⲉϥϯϩⲉ ⲁⲩⲱ ⲟⲩⲙⲛⲧϩⲙϩⲁⲗ ϩⲛⲛϭⲓϫ ⲛⲛⲁⲧϩⲏⲧ
ϣⲁⲣⲉⲣⲱⲙⲉ ⲛⲓⲙ ⲥⲱⲃⲉ ⲛⲥⲁⲛⲁⲧϩⲏⲧ ⲧⲉⲩϩⲓⲏ ⲅⲁⲣ ⲛⲁⲧⲁⲕⲟ
ⲛⲧϩⲉ ⲛⲟⲩⲟⲩϩⲟⲣ ⲉϣⲁϥⲕⲟⲧϥ ⲉⲡⲉϥⲕⲁⲃⲟⲗ ⲛⲥⲉⲙⲉⲥⲧⲱϥ ⲧⲁⲓ ⲧⲉ ⲧϩⲉ ⲙⲡⲁⲧϩⲏⲧ ϩⲛⲧⲉϥⲕⲁⲕⲓⲁ ⲉϣⲁϥⲕⲟⲧϥ ⲉⲡⲉϥⲛⲟⲃⲉ ⲟⲩⲛⲟⲩϣⲓⲡⲉ ⲉϣⲁϥϫⲡⲉⲡⲛⲟⲃⲉ ⲁⲩⲱ ⲟⲩⲛⲟⲩϣⲓⲡⲉ ⲉⲩⲉⲟⲟⲩ ⲡⲉ ⲙⲛⲟⲩⲭⲁⲣⲓⲥ
ⲁⲓⲛⲁⲩ ⲉⲩⲣⲱⲙⲉ ⲉⲣⲟϥ ⲟⲩⲁⲁϥ ϫⲉⲟⲩⲥⲁⲃⲉ ⲡⲉ ⲟⲩⲛⲧⲉⲡⲁⲧϩⲏⲧ ⲇⲉ ϩⲉⲗⲡⲓⲥ ⲉϩⲟⲩⲉⲣⲟϥ
ϣⲁⲣⲉⲡⲣⲉϥϫⲛⲁⲁⲩ ϫⲟⲟⲥ ⲉⲩⲛⲁϫⲟⲟϥ ⲉⲩϩⲓⲏ ϫⲉⲡⲙⲟⲩⲓ ϩⲛⲛⲉϩⲓⲟⲩⲉ ⲁⲩⲱ ⲥⲉϩⲱⲧⲃ ⲙⲙⲟⲟⲩ ϩⲛⲛⲉⲡⲗⲁⲧⲓⲁ
ⲛⲧϩⲉ ⲛⲟⲩⲣⲟ ⲉϥⲕⲱⲧⲉ ϩⲓϫⲙⲡⲉϥⲙⲉϣϯⲃⲥ ⲧⲁⲓ ⲧⲉ ⲧϩⲉ ⲛⲟⲩⲣⲉϥϫⲛⲁⲁⲩ ϩⲓⲡⲉϥϭⲗⲟϭ
ϣⲁⲣⲉⲡⲣⲉϥϫⲛⲁⲁⲩ ⲕⲗϫⲛⲉϥϭⲓϫ ϩⲁⲕⲟⲩⲛϥ ⲛϥⲧⲙⲉϣⲛⲧⲟⲩ ⲉⲣⲱϥ
ⲟⲩⲥⲁⲃⲉ ⲡⲉ ⲡⲣⲉϥϫⲛⲁⲁⲩ ⲛⲁϥ ⲟⲩⲁⲁϥ ⲉϩⲟⲩⲉ ⲡⲉⲧⲧⲥⲓⲏⲩ ⲉⲧⲥⲧⲟ ⲉⲃⲟⲗ ⲛⲟⲩⲟⲩⲱ
ⲛⲧϩⲉ ⲙⲡⲉⲧⲁⲙⲁϩⲧⲉ ⲛⲟⲩⲟⲩϩⲟⲣ ⲧⲁⲓ ⲧⲉ ⲧϩⲉ ⲙⲡⲉⲧⲁϩⲉⲣⲁⲧϥ ⲙⲡⲃⲟⲗ ⲛⲟⲩⲙⲓⲏⲉ ⲉⲙⲡⲱϥ ⲁⲛ ⲡⲉ
ⲛⲧϩⲉ ⲛⲛⲉⲧϫⲱⲛⲧ ⲉⲧⲛⲟⲩϫⲉ ⲉϩⲟⲩⲛ ⲛϩⲉⲛϣⲁϫⲉ ⲛϣⲟⲣⲡ ⲛⲁⲥⲗⲁⲁⲧⲉ
ⲧⲁⲓ ⲧⲉ ⲧϩⲉ ⲛⲟⲩⲟⲛ ⲛⲓⲙ ⲉⲧϭⲱⲣϭ ⲉⲛⲉⲩϣⲃⲉⲉⲣ ⲉⲩϣⲁⲛⲧⲁϩⲟⲟⲩ ⲇⲉ ϣⲁⲩϫⲟⲟⲥ ϫⲉⲛⲧⲁⲓⲁⲁⲥ ⲉⲓⲥⲱⲃⲉ
ϣⲁⲣⲉⲡⲕⲱϩⲧ ⲙⲟⲩϩ ϩⲛϩⲁϩ ⲛϣⲉ ⲡⲙⲓϣⲉ ⲇⲉ ⲛⲁϭⲱ ϩⲙⲡⲙⲁ ⲉⲧⲉⲙⲛⲣⲉϥϭⲱⲛⲧ ⲛϩⲏⲧϥ
ϩⲉⲛϫⲃⲃⲉⲥ ⲛⲟⲩⲉⲥⲭⲁⲣⲁ ⲁⲩⲱ ϩⲉⲛϣⲉ ⲙⲡⲕⲱϩⲧ ⲟⲩⲣⲱⲙⲉ ϩⲱⲱϥ ⲛⲣⲉϥⲥⲁϩⲟⲩ ⲉϥϣⲧⲟⲣⲧⲣ ⲛⲟⲩⲙⲓϣⲉ
ⲛϣⲁϫⲉ ⲙⲡⲕⲟⲣϣϥ ϭⲏⲛ ⲛⲁⲓ ⲇⲉ ⲣⲱϩⲧ ⲉϩⲟⲩⲛ ⲉⲛⲧⲁⲙⲓⲉⲓⲟⲛ ⲛⲧϩⲏ
ⲛⲧϩⲉ ⲛϩⲉⲛⲃⲗϫⲉ ⲡⲉ ⲟⲩϩⲁⲧ ⲉⲩϯ ⲙⲙⲟϥ ϩⲛⲟⲩⲕⲣⲟϥ ϣⲁⲣⲉϩⲉⲛⲥⲡⲟⲧⲟⲩ ⲛⲕⲣⲟϥ ϩⲃⲥⲟⲩϩⲏⲧ ⲛⲣⲉϥⲗⲩⲡⲓ
ϣⲁⲣⲉⲡϫⲁϫⲉ ⲟⲩⲱϣⲃ ⲉϥϫⲱⲣⲙ ⲉⲟⲩⲟⲛ ⲛⲓⲙ ϩⲓⲛⲉϥⲥⲡⲟⲧⲟⲩ ϥⲙⲉⲉⲩⲉ ⲇⲉ ϩⲙⲡⲉϥϩⲏⲧ ⲉϩⲉⲛⲕⲣⲟϥ
ⲉⲣϣⲁⲛⲡⲉⲕϫⲁϫⲉ ⲥⲉⲡⲥⲱⲡⲕ ⲉϥⲕⲱⲣϣ ϩⲛⲧⲉϥⲥⲙⲏ ⲙⲡⲣⲥⲱⲧⲙ ⲛⲥⲱϥ ⲟⲩⲛⲥⲁϣϥⲉ ⲅⲁⲣ ⲙⲡⲟⲛⲏⲣⲓⲁ ϩⲙⲡⲉϥϩⲏⲧ
ⲡⲉⲧϩⲱⲡ ⲛⲟⲩⲙⲛⲧϫⲁϫⲉ ϣⲁϥⲧⲟⲩⲛⲉⲥⲟⲩⲡⲟⲛⲏⲣⲓⲁ ϣⲁⲣⲉⲟⲩⲥⲁⲃⲉ ⲇⲉ ϭⲱⲗⲡ ⲉⲃⲟⲗ ⲛⲛⲉϥⲛⲟⲃⲉ ϩⲛⲟⲩⲙⲏⲏϣⲉ
ⲡⲉⲧϣⲓⲕⲉ ⲛⲟⲩϩⲓⲉⲓⲧ ⲉⲡⲉⲧϩⲓⲧⲟⲩⲱϥ ϥⲛⲁϩⲉ ⲉϩⲣⲁⲓ ⲉⲣⲟϥ ⲡⲉⲧⲥⲕⲟⲣⲕⲣ ⲇⲉ ⲛⲟⲩⲱⲛⲉ ⲉϥⲛⲁϩⲉ ⲉϫⲱϥ
ⲡⲗⲁⲥ ⲛⲛⲟⲩϫ ⲙⲟⲥϩⲧⲉ ⲛⲧⲙⲉ ⲧⲧⲁⲡⲣⲟ ⲇⲉ ⲉⲧϣⲧⲣⲧⲱⲣ ⲛⲁⲉⲓⲣⲉ ⲛϩⲉⲛϣⲧⲟⲣⲧⲣ
ⲁⲩⲱ ⲟⲩⲛ ⲟⲩϭⲉⲣⲱⲃ ⲛⲏⲩ ⲉⲃⲟⲗ ϩⲛⲧⲛⲟⲩⲛⲉ ⲛⲓⲉⲥⲥⲁⲓ ⲁⲩⲱ ⲟⲩⲛ ⲟⲩϩⲣⲏⲣⲉ ⲛⲏⲩ ⲉϩⲣⲁⲓ ϩⲛⲧⲉϥⲛⲟⲩⲛⲉ
ⲁⲩⲱ ⲡⲉⲡⲛⲉⲩⲙⲁ ⲙⲡⲛⲟⲩⲧⲉ ⲛⲁⲙⲧⲟⲛ ⲙⲙⲟϥ ⲉϩⲣⲁⲓ ⲉϫⲱϥ ⲟⲩⲡⲛⲉⲩⲙⲁ ⲛⲥⲟⲫⲓⲁ ϩⲓⲙⲛⲧⲣⲙⲛϩⲏⲧ ⲟⲩⲡⲛⲉⲩⲙⲁ ⲛϣⲟϫⲛⲉ ϩⲓϭⲟⲙ ⲟⲩⲡⲛⲉⲩⲙⲁ ⲛⲥⲟⲟⲩⲛ ϩⲓⲙⲛⲧⲣⲙⲛⲛⲟⲩⲧⲉ
ⲁⲩⲱ ϥⲛⲁⲙⲟⲩϩ ϩⲓⲧⲙⲡⲉⲡⲛⲉⲩⲙⲁ ⲛⲧϩⲟⲧⲉ ⲙⲡⲛⲟⲩⲧⲉ ⲛⲉϥⲛⲁⲕⲣⲓⲛⲉ ⲁⲛ ⲕⲁⲧⲁⲟⲩⲉⲟⲟⲩ ⲛⲉϥⲛⲁϫⲡⲓⲟ ⲁⲛ ⲕⲁⲧⲁⲧϭⲓⲛϣⲁϫⲉ
ⲁⲗⲗⲁ ⲉϥⲛⲁⲕⲣⲓⲛⲉ ⲙⲡϩⲁⲡ ⲛⲛⲉⲧⲑⲃⲃⲓⲏⲩ ⲁⲩⲱ ϥⲛⲁϫⲡⲓⲟ ⲛⲛϫⲁⲥⲓϩⲏⲧ ⲛϥⲧⲟⲩϫⲟ ⲛⲛⲉⲧⲑⲃⲃⲓⲏⲩ ⲙⲡⲕⲁϩ ⲛϥϣⲁⲁⲣⲉ ⲉⲡⲕⲁϩ ϩⲙⲡϣⲁϫⲉ ⲛⲣⲱϥ ⲁⲩⲱ ϩⲙⲡⲉⲡⲛⲉⲩⲙⲁ ϩⲓⲧⲛⲛⲉϥⲥⲡⲟⲧⲟⲩ ϥⲛⲁⲧⲁⲕⲟ ⲙⲡⲣⲱⲙⲉ ⲛⲁⲥⲉⲃⲏⲥ
ⲁⲩⲱ ϥⲛⲁϣⲱⲡⲉ ⲉⲣⲉⲧⲇⲓⲕⲁⲓⲟⲥⲩⲛⲏ ⲙⲏⲣ ⲉⲧⲉϥϯⲡⲉ ⲁⲩⲱ ⲉⲣⲉⲧⲙⲉ ϣⲟϫⲡ ⲉⲛⲉϥⲥⲡⲓⲣⲟⲟⲩⲉ
ⲧⲟⲧⲉ ⲟⲩⲛ ⲟⲩⲱⲛϣ ⲛⲁⲙⲟⲟⲛⲉ ϩⲓⲟⲩⲥⲟⲡ ⲙⲛⲟⲩϩⲓⲉⲓⲃ ⲁⲩⲱ ⲟⲩⲛ ⲟⲩⲡⲁⲣⲇⲁⲗⲓⲥ ⲛⲁⲙⲧⲟⲛ ⲙⲙⲟⲥ ϩⲓⲟⲩⲥⲟⲡ ⲙⲛⲟⲩⲃⲁⲁⲙⲡⲉ ⲁⲩⲱ ⲟⲩⲛ ⲟⲩⲕⲧⲏⲣ ⲙⲛⲟⲩⲙⲟⲩⲓ ⲙⲛⲟⲩⲙⲁⲥⲉ ⲛⲁⲙⲟⲟⲛⲉ ϩⲓⲟⲩⲥⲟⲡ ⲁⲩⲱ ⲟⲩⲛ ⲟⲩⲕⲟⲩⲓ ⲛϣⲏⲣⲉ ϣⲏⲙ ⲛⲁⲙⲟⲟⲛⲉ ⲙⲙⲟⲟⲩ
ⲁⲩⲱ ⲟⲩⲛ ⲟⲩⲙⲁⲥⲉ ⲙⲛⲟⲩⲥⲁⲣⲝ ⲛⲁⲙⲟⲟⲛⲉ ϩⲓⲟⲩⲥⲟⲡ ⲁⲩⲱ ⲛⲉⲩϣⲏⲣⲉ ⲛⲁϣⲱⲡⲉ ⲙⲛⲛⲉⲩⲉⲣⲏⲩ ϩⲓⲟⲩⲥⲟⲡ ⲁⲩⲱ ⲟⲩⲛ ⲟⲩⲙⲁⲥⲉ ⲙⲛⲟⲩⲙⲟⲩⲓ ⲛⲁⲟⲩⲉⲙ ⲧⲱϩ ⲙⲛⲛⲉⲩⲉⲣⲏⲩ
ⲁⲩⲱ ⲟⲩⲛ ⲟⲩϣⲏⲣⲉ ϣⲏⲙ ⲛⲁϫⲉ ⲧⲟⲟⲧϥ ⲉϫⲙⲡⲉϣⲕⲟⲗ ⲛⲛϩⲟϥ ⲁⲩⲱ ⲉϫⲙⲡⲙⲁ ⲛⲛⲕⲟⲧⲕ ⲛⲛϣⲏⲣⲉ ⲛⲛϩⲟϥ
ⲁⲩⲱ ⲛⲥⲉⲧⲙⲗⲟⲕⲥϥ ⲁⲩⲱ ⲛⲥⲉⲧⲛⲉϣ ϭⲙϭⲟⲙ ⲉⲧⲁⲕⲉ ⲗⲁⲁⲩ ϩⲓϫⲙⲡⲁⲧⲟⲟⲩ ⲉⲧⲟⲩⲁⲁⲃ ϫⲉⲁⲙⲁ ⲛⲓⲙ ⲙⲟⲩϩ ⲛⲥⲟⲩⲛ ⲡϫⲟⲉⲓⲥ ⲛⲧϩⲉ ⲛⲟⲩⲙⲟⲟⲩ ⲉϥⲟϣ ⲉϩⲉⲃⲉⲥ ⲛⲉⲑⲁⲗⲁⲥⲥⲁ
ⲁⲩⲱ ⲥⲛⲁϣⲱⲡⲉ ϩⲙⲡⲉϩⲟⲟⲩ ⲉⲧⲙⲙⲁⲩ ⲛϭⲓⲧⲛⲟⲩⲛⲉ ⲛⲓⲉⲥⲥⲁⲓ ⲁⲩⲱ ⲡⲉⲧⲛⲁⲧⲱⲟⲩⲛ ⲉⲁⲣⲭⲉⲓ ⲉⲛϩⲉⲑⲛⲟⲥ ⲛϩⲉⲑⲛⲟⲥ ⲛⲁϩⲉⲗⲡⲓⲍⲉ ⲉⲣⲟϥ ⲁⲩⲱ ⲡⲉϥⲙⲧⲟⲛ ⲛⲁϣⲱⲡⲉ ϩⲛⲟⲩⲇⲓⲙⲏ
ⲁⲩⲱ ⲥⲛⲁϣⲱⲡⲉ ϩⲙⲡⲉϩⲟⲟⲩ ⲉⲧⲙⲙⲁⲩ ⲡϫⲟⲉⲓⲥ ⲛⲁⲟⲩⲱϩ ⲉⲧⲟⲟⲧϥ ⲉⲟⲩⲱⲛϩ ⲉⲃⲟⲗ ⲛⲧⲉϥϭⲓϫ ⲉϯ ⲕⲱϩ ⲁⲩⲱ ⲉϯ ⲉⲟⲟⲩ ⲙⲡϣⲱϫⲡ ⲙⲡⲥⲉⲉⲡⲉ ⲙⲡⲗⲁⲟⲥ ⲡⲉⲧⲛⲁϣⲱϫⲡ ⲉⲛⲁⲥⲥⲩⲣⲓⲟⲥ ⲁⲩⲱ ⲉⲕⲏⲙⲉ ⲙⲛⲧⲃⲁⲃⲩⲗⲱⲛ ⲁⲩⲱ ⲉⲃⲟⲗ ϩⲛⲛⲉϭⲟⲟϣ ⲙⲛⲛⲉⲗⲁⲙⲓⲧⲏⲥ ⲁⲩⲱ ⲉⲃⲟⲗ ϩⲛⲙⲙⲁ ⲛϣⲁ ⲙⲡⲣⲏ ⲁⲩⲱ ⲉⲃⲟⲗ ϩⲛⲧⲁⲣⲁⲃⲓⲁ
ϥⲛⲁϥⲓ ⲛⲟⲩⲙⲁⲉⲓⲛ ⲉⲛϩⲉⲑⲛⲟⲥ ⲁⲩⲱ ⲛϥⲥⲱⲟⲩϩ ⲉϩⲟⲩⲛ ⲛⲛⲉⲧⲥⲟⲣⲙ ⲙⲡⲓⲥⲣⲁⲏⲗ ⲁⲩⲱ ⲛⲉⲧϫⲟⲟⲣⲉ ⲉⲃⲟⲗ ⲛⲧⲉⲓⲟⲩⲇⲁ ϥⲛⲁⲥⲟⲟⲩϩⲟⲩ ⲉⲃⲟⲗ ϩⲙⲡⲉϥⲧⲟⲩ ⲥⲁ ⲙⲡⲕⲁϩ
ⲥⲉⲛⲁϥⲓ ⲙⲡⲕⲱϩ ⲛⲉⲫⲣⲁⲓⲙ ⲁⲩⲱ ⲛϫⲁϫⲉ ⲛⲓⲟⲩⲇⲁ ⲛⲁⲧⲁⲕⲟ ⲉⲫⲣⲁⲓⲙ ⲛⲁⲕⲱϩ ⲁⲛ ⲉⲓⲟⲩⲇⲁ ⲁⲩⲱ ⲓⲟⲩⲇⲁ ⲛⲁⲑⲗⲓⲃⲉ ⲁⲛ ⲛⲉⲫⲣⲁⲓⲙ
ⲁⲩⲱ ⲥⲉⲛⲁϩⲱⲗ ⲛⲛⲉϫⲏⲩ ⲛⲛⲁⲗⲗⲟⲫⲩⲗⲟⲥ ⲉⲩϣⲱⲗ ⲛⲧⲑⲁⲗⲁⲥⲥⲁ ϩⲓⲟⲩⲥⲟⲡ ⲁⲩⲱ ⲛⲉⲧϩⲛ ⲙⲙⲁ ⲛϣⲁ ⲙⲡⲣⲏ ⲙⲛⲧⲓⲇⲟⲩⲙⲁⲓⲁ ⲁⲩⲱ ⲥⲉⲛⲁϩⲓ ⲧⲟⲟⲧⲟⲩ ⲉϫⲙⲙⲱⲁⲃ ⲛϣⲟⲣⲡ ⲛϣⲏⲣⲉ ⲇⲉ ⲛⲁⲙⲙⲱⲛ ⲛⲁⲥⲱⲧⲙ ⲛϣⲟⲣⲡ
ⲁⲩⲱ ⲡϫⲟⲉⲓⲥ ⲛⲁⲣ ⲧϩⲁⲗⲁⲥⲥⲁ ⲛⲕⲏⲙⲉ ⲛϫⲁⲓⲉ ⲁⲩⲱ ϥⲛⲁⲉⲓⲛⲉ ⲛⲧⲉϥϭⲓϫ ⲉϫⲙⲡⲓⲉⲣⲟ ϩⲛⲟⲩⲧⲏⲩ ⲛϭⲟⲛⲥ ⲁⲩⲱ ϥⲛⲁⲡⲁⲧⲁⲥⲥⲉⲓ ⲛⲥⲁϣϥ ⲛⲓⲁ ⲛⲧⲉⲕⲏⲙⲉ ϩⲱⲥⲧⲉ ⲉⲧⲣⲉⲩⲙⲟⲟϣⲉ ⲛϩⲏⲧⲟⲩ ϩⲉⲛϩⲛⲧⲟⲟⲩⲉ
ⲁⲩⲱ ⲟⲩⲛ ⲟⲩϩⲓⲏ ⲛⲁϣⲱⲡⲉ ⲙⲡⲗⲁⲟⲥ ⲛⲧⲁϥϣⲱϫⲡ ϩⲛⲕⲏⲙⲉ ⲁⲩⲱ ⲥⲛⲁϣⲱⲡⲉ ⲙⲡⲓⲥⲣⲁⲏⲗ ⲛⲧϩⲉ ⲙⲡⲉⲓϩⲟⲟⲩ ⲉⲛⲧⲁϥⲉⲓ ⲉⲃⲟⲗ ϩⲙⲡⲕⲁϩ ⲛⲕⲏⲙⲉ
ⲧⲱⲇⲏ ⲛⲛⲧⲱⲣⲧⲣ ⲛⲉⲧⲛⲁϩⲧⲉ ⲉⲡϫⲟⲉⲓⲥ ⲉⲩⲟ ⲛⲧϩⲉ ⲙⲡⲧⲟⲟⲩ ⲛⲥⲓⲱⲛ ⲡⲉⲧⲟⲩⲏϩ ϩⲛⲧϩⲓⲉⲣⲟⲩⲥⲁⲗⲏⲙ ⲛϥⲛⲁⲕⲓⲙ ⲁⲛ ϣⲁⲉⲛⲉϩ
ⲛⲧⲟⲟⲩ ⲙⲡⲉⲥⲕⲱⲧⲉ ⲁⲩⲱ ⲡϫⲟⲉⲓⲥ ⲙⲡⲕⲱⲧⲉ ⲙⲡⲉϥⲗⲁⲟⲥ ϫⲓⲛⲧⲉⲛⲟⲩ ϣⲁⲉⲛⲉϩ
ϫⲉⲛϥⲛⲁⲕⲱ ⲁⲛ ⲙⲡϭⲉⲣⲱⲃ ⲛⲛⲣⲉϥⲣⲛⲟⲃⲉ ϩⲓϫⲙⲡⲉⲕⲗⲏⲣⲟⲥ ⲛⲛⲇⲓⲕⲁⲓⲟⲥ ϫⲉⲕⲁⲥ ⲉⲛⲉⲛⲇⲓⲕⲁⲓⲟⲥ ⲥⲟⲩⲧⲛ ⲛⲉⲩϭⲓϫ ⲉⲃⲟⲗ ϩⲛϩⲉⲛⲁⲛⲟⲙⲓⲁ
ⲡϫⲟⲉⲓⲥ ⲁⲣⲓⲡⲉⲧⲁⲛⲟⲩϥ ⲛⲛⲁⲅⲁⲑⲟⲥ ⲙⲛⲛⲉⲧⲥⲟⲩⲧⲱⲛ ϩⲙⲡⲉⲩϩⲏⲧ
ⲛⲉⲧⲣⲓⲕⲉ ⲇⲉ ⲙⲙⲟⲟⲩ ⲉⲃⲟⲗ ⲉⲛⲙⲛⲧⲥⲁ ⲛⲕⲟⲧⲥ ⲡϫⲟⲉⲓⲥ ⲛⲁⲛⲟⲩϫⲟⲩ ⲙⲛⲛⲉⲧⲣϩⲱⲃ ⲉⲧⲁⲛⲟⲙⲓⲁ ⲧ ⲉϫⲙⲡⲓⲥⲣⲁⲏⲗ
ⲙⲏ ⲉⲣⲉⲧⲁⲯⲩⲭⲏ ⲛⲁϩⲩⲡⲟⲧⲁⲥⲥⲉ ⲁⲛ ⲙⲡⲛⲟⲩⲧⲉ ⲉⲣⲉⲡⲁⲟⲩϫⲁⲓ ⲅⲁⲣ ϩⲁⲧⲏϥ
ⲛⲁⲓ ⲅⲁⲣ ⲛⲧⲟϥ ⲡⲉ ⲡⲛⲟⲩⲧⲉ ⲡⲁⲥⲱⲧⲏⲣ ⲡⲁⲣⲉϥϣⲟⲡⲧ ⲉⲣⲟϥ ⲛϯⲛⲁⲕⲓⲙ ⲁⲛ ⲉⲡⲉϩⲟⲩⲟ
ϣⲁⲧⲛⲁⲩ ⲧⲉⲧⲛⲧⲱⲟⲩⲛ ⲉϫⲙⲡⲣⲱⲙⲉ ⲧⲉⲧⲛϩⲱⲧⲃ ⲧⲏⲣⲧⲛ ⲛⲧϩⲉ ⲛⲟⲩϫⲟ ⲉⲁⲥⲣⲓⲕⲉ ⲁⲩⲱ ⲟⲩϫⲟⲗϫⲗ ⲉⲁϥⲟⲩⲱⲗⲥ
ⲡⲗⲏⲛ ⲁⲩϫⲓϣⲟϫⲛⲉ ⲉⲕⲱ ⲛⲥⲱⲟⲩ ⲛⲧⲁⲧⲓⲙⲏ ⲁⲩⲡⲱⲧ ϩⲓⲟⲩⲥⲟⲡ ϩⲙⲡϭⲟⲗ ⲛⲉⲩⲥⲙⲟⲩ ⲡⲉ ϩⲛⲧⲉⲩⲧⲁⲡⲣⲟ ⲉⲩⲥⲁϩⲟⲩ ϩⲙⲡⲉⲩϩⲏⲧ ⲇⲓⲁⲯⲁⲗⲙⲁ
ⲡⲗⲏⲛ ⲧⲁⲯⲩⲭⲏ ϩⲩⲡⲟⲧⲁⲥⲥⲉ ⲙⲡϫⲟⲉⲓⲥ ⲉⲣⲉⲧⲁϩⲩⲡⲟⲙⲟⲛⲏ ⲅⲁⲣ ϩⲁⲧⲏϥ
ϫⲉⲛⲧⲟϥ ⲡⲉ ⲡⲛⲟⲩⲧⲉ ⲡⲁⲥⲱⲧⲏⲣ ⲡⲁⲣⲉϥϣⲟⲡⲧ ⲉⲣⲟϥ ⲛϯⲛⲁⲕⲓⲙ ⲁⲛ
ⲉⲣⲉⲡⲁⲟⲩϫⲁⲓ ϩⲓⲡⲁⲛⲟⲩⲧⲉ ⲁⲩⲱ ⲡⲁⲉⲟⲟⲩ ⲡⲉ ⲡⲛⲟⲩⲧⲉ ⲛⲧⲁⲃⲟⲏⲑⲓⲁ ⲧⲁϩⲉⲗⲡⲓⲥ ⲡⲉ ⲡⲛⲟⲩⲧⲉ
ⲛⲁϩⲧⲉ ⲉⲣⲟϥ ⲥⲩⲛⲁⲅⲱⲅⲏ ⲛⲓⲙ ⲛⲗⲁⲟⲥ ⲡⲱϩⲧ ⲛⲛⲉⲧⲛϩⲏⲧ ⲙⲡⲉϥⲙⲧⲟ ⲉⲃⲟⲗ ⲇⲓⲁⲯⲁⲗⲙⲁ ⲡⲛⲟⲩⲧⲉ ⲡⲉ ⲡⲉⲛⲃⲟⲏⲑⲟⲥ
ⲡⲗⲏⲛ ⲛϣⲏⲣⲉ ⲛⲛⲣⲱⲙⲉ ϣⲟⲩⲉⲓⲧ ϩⲉⲛⲛⲟⲩϫ ⲛⲉ ⲛϣⲏⲣⲉ ⲛⲛⲣⲱⲙⲉ ϩⲛⲛⲛⲁϩⲃⲉϥ ⲛϫⲓⲛϭⲟⲛⲥ ⲛⲧⲟⲟⲩ ϩⲓⲛⲉⲩⲉⲣⲏⲩ ⲉⲃⲟⲗ ϩⲛⲧⲙⲛⲧⲉⲡⲣⲁ
ⲙⲡⲣⲛⲁϩⲧⲉ ⲉϫⲓⲛϭⲟⲛⲥ ⲙⲡⲣⲕⲁϩⲧⲏⲧⲛ ⲉⲧⲱⲣⲡ ⲟⲩⲙⲛⲧⲣⲙⲙⲁⲟ ⲉⲥϣⲁⲛⲉⲓ ⲙⲡⲣⲕⲁϩⲧⲏⲧⲛ ⲉⲣⲟⲥ
ⲡⲛⲟⲩⲧⲉ ⲁⲩϣⲁϫⲉ ⲛⲟⲩⲥⲟⲡ ⲁⲓⲥⲉⲧⲙ ⲛⲁⲓ ⲛⲥⲉⲡⲥⲛⲁⲩ ϫⲉⲡⲁⲙⲁϩⲧⲉ ⲡⲁⲡⲛⲟⲩⲧⲉ ⲡⲉ
ⲁⲩⲱ ⲡⲱⲕ ⲡϫⲟⲉⲓⲥ ⲡⲉ ⲡⲛⲉⲩⲙⲁ ϫⲉⲛⲧⲟⲕ ⲡⲉⲧⲛⲁϯ ⲙⲡⲟⲩⲁ ⲕⲁⲧⲁⲛⲉϥϩⲃⲏⲩⲉ
ⲇⲁⲩⲉⲓⲇ ⲟⲛ ⲁϥⲥⲱⲟⲩϩ ⲉϩⲟⲩⲛ ⲛϩⲉⲣϣⲓⲣⲉ ⲛⲓⲙ ⲉⲧϩⲛⲡⲓⲥⲣⲁⲏⲗ ⲉⲩⲛⲁⲉⲣ ⲥⲁϣϥ ⲛⲧⲃⲁ ⲙⲙⲏⲏϣⲉ
ⲁⲩⲱ ⲁϥⲧⲱⲟⲩⲛ ⲛϭⲓⲇⲁⲩⲉⲓⲇ ⲁϥⲃⲱⲕ ⲙⲛⲡⲗⲁⲟⲥ ⲧⲏⲣϥ ⲉⲧⲛⲙⲙⲁϥ ⲉⲃⲟⲗ ϩⲛⲛⲁⲣⲭⲱⲛ ⲧⲏⲣⲟⲩ ⲛⲧⲉϩⲓⲏ ⲛⲃⲱⲕ ⲉϩⲣⲁⲓ ⲉⲉⲓⲛⲉ ⲉⲃⲟⲗ ϩⲙⲡⲙⲁ ⲉⲧⲙⲙⲁⲩ ⲛⲧⲕⲟⲓⲃⲱⲧⲟⲥ ⲙⲡⲛⲟⲩⲧⲉ ⲛⲧⲁⲩⲧⲁⲩⲉ ⲣⲓⲛϥ ⲙⲡϫⲟⲉⲓⲥ ⲛⲛⲉϭⲟⲙ ⲉϫⲱⲥ ⲉϥϩⲙⲟⲟⲥ ϩⲓϫⲛⲛⲉⲭⲁⲓⲣⲟⲩⲃⲓⲛ ϩⲓϫⲱⲥ
ⲁⲩⲱ ⲁϥⲧⲁⲗⲟ ⲛⲧⲕⲟⲓⲃⲱⲧⲟⲥ ⲙⲡϫⲟⲉⲓⲥ ⲉϫⲛⲟⲩⲁϭⲟⲗⲧⲉ ⲛⲃⲣⲣⲉ ⲁⲩⲡⲟⲟⲛⲉⲥ ⲉⲃⲟⲗ ϩⲙⲡⲏⲓ ⲛⲁⲙⲓⲛⲁⲇⲁⲃ ⲡⲉⲧϩⲉⲛ ⲡⲃⲟⲩⲛⲟⲥ ⲁⲩⲱ ⲱⲥⲁ ⲙⲛⲛⲉϥⲥⲛⲏⲩ ⲛϣⲏⲣⲉ ⲛⲁⲙⲓⲛⲁⲇⲁⲃ ⲁⲩϫⲱⲣⲙ ⲛⲧⲁϭⲟⲗⲧⲉ
ⲙⲛⲧⲕⲟⲓⲃⲱⲧⲟⲥ ⲛⲉϥⲥⲛⲏⲩ ⲇⲉ ⲛⲉⲩⲙⲟⲟϣⲉ ϩⲓϩⲏ ⲛⲧⲕⲟⲓⲃⲱⲧⲟⲥ
ⲁⲩⲱ ⲇⲁⲩⲉⲓⲇ ⲙⲛⲛⲉϣⲏⲣⲉ ⲙⲡⲓⲥⲣⲁⲏⲗ ⲛⲉⲩⲥⲱⲃⲉ ϩⲓⲧϩⲏ ⲙⲡϫⲟⲉⲓⲥ ϩⲛϩⲉⲛⲟⲣⲅⲁⲛⲟⲛ ⲉⲩⲧⲏϣ ϩⲛⲟⲩϭⲟⲙ ⲁⲩⲱ ϩⲉⲛⲱⲇⲏ ⲁⲩⲱ ϩⲛϭⲓⲛⲩⲣⲁ ⲙⲛϩⲛⲃⲟⲓⲛⲉ ⲁⲩⲱ ϩⲛϩⲉⲛⲕⲟⲩⲕⲉⲙ ⲙⲛϩⲉⲛⲕⲩⲙⲃⲁⲗⲟⲛ ⲙⲛϩⲉⲛⲥⲏϥⲉ ⲛϫⲱ
ⲁⲩⲱ ⲁϥⲉⲓ ϣⲁⲛⲉϫⲛⲟⲟⲩ ⲛⲁⲇⲁⲩⲉⲓⲇ ⲱⲥⲁ ⲇⲉ ⲁϥⲥⲟⲩⲧⲛ ⲧⲟⲟⲧϥ ⲉⲃⲟⲗⲉⲧⲕⲟⲓⲃⲱⲧⲟⲥ ⲙⲡⲛⲟⲩⲧⲉ ⲉⲁⲙⲁϩⲧⲉ ⲙⲙⲟⲥ ϫⲉⲁⲡⲙⲁⲥⲉ ⲡⲁϣⲥϥ ⲉⲃⲟⲗ ⲉⲕⲁⲧⲉⲭⲉ ⲙⲙⲟⲥ
ⲡϫⲟⲉⲓⲥ ⲇⲉ ⲁϥϭⲱⲛⲧ ⲉⲱⲍⲁ ⲁⲩⲱ ⲁ ⲡⲛⲟⲩⲧⲉ ⲡⲁⲧⲁⲥⲥⲉ ⲙⲙⲟϥ ϩⲙⲡⲙⲁ ⲉⲧⲙⲙⲁⲩ ⲁϥⲙⲟⲩ ϩⲁⲧⲛⲧⲕⲟⲓⲃⲱⲧⲟⲥ ⲙⲡϫⲟⲉⲓⲥ ϩⲓⲧϩⲏ ⲙⲡⲛⲟⲩⲧⲉ
ⲇⲁⲩⲉⲓⲇ ⲇⲉ ⲁϥⲟⲩⲱⲗⲥ ⲛϩⲏⲧ ⲉⲧⲃⲉⲡϣⲁⲁⲣ ⲛⲧⲁⲡⲛⲟⲩⲧⲉ ⲁⲁϥ ⲛⲟⲍⲁ ϣⲁⲉϩⲣⲁⲓ ⲉⲡϩⲟⲟⲩ ⲛϩⲟⲟⲩ ⲁϥⲙⲟⲩⲧⲉ ⲉⲡⲙⲁ ⲉⲧⲙⲙⲁⲩ ϫⲉⲡϣⲱⲱⲧ ⲉⲃⲟⲗ ⲛⲟⲍⲁ
ⲇⲁⲩⲉⲓⲇ ⲇⲉ ⲁϥⲣϩⲟⲧⲉ ⲛϩⲏⲧϥ ⲙⲡϫⲟⲉⲓⲥ ϩⲙⲡⲉϩⲟⲟⲩ ⲉⲧⲙⲙⲁⲩ ⲉϥϫⲱ ⲙⲙⲟⲥ ϫⲉⲟⲩ ⲧⲉ ⲧϩⲉ ⲉⲧⲉⲣⲉⲧⲕⲟⲓⲃⲱⲧⲟⲥ ⲙⲡϫⲟⲉⲓⲥ ⲛⲁⲉⲓ ⲉϩⲟⲩⲛ ⲛⲁⲓ
ⲁⲩⲱ ⲙⲡⲉϥⲣϩⲛⲁϥ ⲛϭⲓⲇⲁⲩⲉⲓⲇ ⲉⲧⲣⲉⲧⲕⲓⲃⲱⲧⲟⲥ ⲛⲧⲇⲓⲁⲑⲏⲕⲏ ⲙⲡϫⲟⲉⲓⲥ ⲣⲁⲕⲧⲥ ⲉϩⲟⲩⲛ ⲛⲁϥ ⲉⲧⲡⲟⲗⲓⲥ ⲛⲇⲁⲩⲉⲓⲇ ⲇⲁⲩⲉⲓⲇ ⲇⲉ ⲁϥⲕⲧⲟⲥ ⲉϩⲣⲁⲓ ⲉⲡⲏⲓ ⲛⲁⲃⲓⲇⲇⲁⲣⲁ ⲡⲕⲉⲑⲁⲓⲟⲥ
ⲁⲩⲱ ⲧϭⲓⲃⲱⲧⲟⲥ ⲙⲡϫⲟⲉⲓⲥ ⲁⲥϭⲱ ⲙⲡⲙⲁ ⲉⲧⲙⲙⲁⲩ ϩⲙⲡⲏⲓ ⲛⲁⲃⲓⲇⲇⲁⲣⲁ ⲡⲅⲉⲑⲁⲓⲟⲥ ⲛϣⲟⲙⲛⲧ ⲛⲉⲃⲟⲧ ⲁⲩⲱ ⲡϫⲟⲉⲓⲥ ⲁϥⲥⲙⲟⲩ ⲉⲡⲏⲓ ⲧⲏⲣϥ ⲛⲁⲃⲓⲇⲇⲁⲣⲁ ⲙⲛⲉⲛⲕⲁ ⲛⲓⲙ ⲉⲧϣⲟⲟⲡ ⲛⲁϥ ϩⲙⲡⲧⲣⲉⲥⲃⲱⲕ ⲉϩⲟⲩⲛ ⲛⲁϥ ⲛϭⲓⲧⲕⲟⲓⲃⲱⲧⲟⲥ ⲙⲡϫⲟⲉⲓⲥ
ⲁⲩⲱ ⲁⲩϫⲓ ⲡⲟⲩⲱ ⲛⲇⲁⲩⲉⲓⲇ ⲉⲩϫⲱ ⲙⲙⲟⲥ ϫⲉⲁⲡϫⲟⲉⲓⲥ ⲥⲙⲟⲩ ⲉⲡⲏⲓ ⲛⲁⲃⲓⲇⲇⲁⲣⲁ ⲙⲛⲉⲛⲕⲁ ⲛⲓⲙ ⲉⲧϣⲟⲟⲡ ⲛⲁϥ ⲉⲧⲃⲉⲧⲕⲟⲓⲃⲱⲧⲟⲥ ⲙⲡϫⲟⲉⲓⲥ ⲁϥⲃⲱⲕ ⲇⲉ ⲛϭⲓⲇⲁⲩⲉⲓⲇ ⲁϥⲉⲓⲛⲉ ⲛⲧⲕⲟⲓⲃⲱⲧⲟⲥ ⲙⲡϫⲟⲉⲓⲥⲉⲃⲟⲗ ϩⲙⲡⲏⲓ ⲛⲁⲃⲓⲇⲇⲁⲣⲁ ⲉϩⲟⲩⲛ ⲉⲧⲡⲟⲗⲓⲥ ⲛⲇⲁⲩⲉⲓⲇ ϩⲛⲟⲩⲉⲓⲣⲏⲛⲏ ⲙⲛⲟⲩⲛⲟϭ ⲛⲉⲩⲫⲣⲟⲥⲩⲛⲏ
ⲁⲩⲱ ⲛⲉⲩϫⲱ ⲙⲛⲛⲉⲭⲱⲣⲟⲥ ⲛϭⲓⲛⲉⲧϥⲓ ϩⲁⲧⲕⲟⲓⲃⲱⲧⲟⲥ ⲙⲡϫⲟⲉⲓⲥ ⲉⲩⲛⲁⲉⲣ ⲥⲁϣϥ ⲛⲭⲟⲣⲟⲥ ⲁⲩⲱ ⲛⲉⲣⲉ ⲟⲩϣⲡⲏⲣⲉ ϣⲟⲟⲡ ⲙⲡⲉⲩⲭⲟⲣⲟⲥ ⲉⲩϣⲱⲱⲧ ⲛϩⲉⲛⲙⲁⲥⲉ ⲙⲛϩⲉⲛϩⲓⲉⲓⲃ
ⲇⲁⲩⲉⲓⲇ ⲇⲉ ⲛⲉϥⲉⲣⲧⲱⲣⲓ ϩⲛϩⲉⲛⲟⲣⲅⲁⲛⲟⲛ ⲉⲩⲧⲏϣ ⲙⲡⲙⲧⲟ ⲉⲃⲟⲗ ⲙⲡϫⲟⲉⲓⲥ ⲁⲩⲱ ⲇⲁⲩⲉⲓⲇ ⲛⲉⲣⲉ ⲟⲩϩⲃⲥⲱ ϩⲓⲱⲱϥ ⲉⲥⲥⲟⲧⲡ
ⲇⲁⲩⲉⲓⲇ ⲇⲉ ⲙⲛⲡⲓⲥⲣⲁⲏⲗ ⲧⲏⲣϥ ⲁⲩϫⲓ ⲉϩⲣⲁⲓ ⲛⲧⲕⲟⲓⲃⲱⲧⲟⲥ ⲙⲡϫⲟⲉⲓⲥ ϩⲛⲟⲩⲗⲟⲩⲗⲁⲓ ⲁⲩⲱ ϩⲛⲟⲩϩⲣⲟⲟⲩ ⲛⲥⲁⲗⲡⲓⲅⲝ
ⲁⲥϣⲱⲡⲉ ⲇⲉ ⲛⲧⲕⲟⲓⲃⲱⲧⲟⲥ ⲙⲡϫⲟⲉⲓⲥ ⲉⲥⲛⲏⲩ ⲉϩⲟⲩⲛ ⲉⲧⲡⲟⲗⲓⲥ ⲛⲇⲁⲩⲉⲓⲇ ⲙⲉⲗⲭⲱⲗ ⲇⲉ n ⲧϣⲉⲉⲣⲉ ⲛⲥⲁⲟⲩⲗ ⲁⲥϭⲱϣⲧ ⲉⲃⲟⲗ ϩⲙⲡⲉⲥϣⲟⲩϣⲧ ⲁⲥⲛⲁⲩ ⲉⲡⲣⲣⲟ ⲇⲁⲩⲉⲓⲇ ⲉϥⲱⲣⲭⲉⲓ ⲁⲩⲱ ⲉϥⲣⲧⲱⲣⲉ ϩⲓⲧϩⲏ ⲙⲡϫⲟⲉⲓⲥ ⲁⲥⲕⲱⲙϣ ⲛⲥⲱϥ ϩⲙⲡⲉⲥϩⲏⲧ
ⲧⲕⲟⲓⲃⲱⲧⲟⲥ ⲇⲉ ⲙⲡϫⲟⲉⲓⲥ ⲁⲩⲛⲧⲥ ⲁ ⲇⲁⲩⲉⲓⲇ ⲧⲁϩⲟⲥ ⲉⲣⲁⲧⲕ ϩⲙⲡⲉⲥⲙⲁ ϩⲛⲧⲙⲏⲧⲉ ⲛⲧⲉⲥⲕⲩⲛⲏ ⲧⲁⲓ ⲛⲧⲁⲇⲁⲩⲉⲓⲇ ⲡⲏⲥⲥⲉ ⲙⲙⲟⲥ ⲛⲁⲥ ⲁⲩⲱ ⲇⲁⲩⲉⲓⲇ ⲁϥⲧⲁⲗⲟ ⲉϩⲣⲁⲓ ⲛϩⲉⲛϩⲟⲗⲟⲕⲁⲩⲧⲱⲙⲁ ϩⲓⲧϩⲏ ⲙⲡϫⲟⲉⲓⲥ ⲙⲛϩⲉⲛⲑⲩⲥⲓⲁ ⲛⲉⲓⲣⲏⲛⲓⲕⲟⲛ
ⲁϥⲥⲙⲟⲩ ⲉⲡⲗⲁⲟⲥ ϩⲙⲡⲣⲁⲛ ⲙⲡϫⲟⲉⲓⲥ ⲛⲛϭⲟⲙ
ⲁⲩⲱ ⲡⲗⲁⲟⲥ ⲧⲏⲣϥ ⲉⲙⲙⲁ ⲧⲏⲣⲟⲩ ⲙⲡⲓⲥⲣⲁⲏⲗ ϫⲓⲛⲇⲁⲛ ϣⲁⲃⲉⲣⲥⲁⲃⲉⲉϫⲓⲛ ⲟⲩϩⲟⲟⲩⲧ ϣⲁⲟⲩⲥϩⲓⲙⲉ ⲡⲟⲩⲁ ⲡⲟⲩⲁ ⲁ ⲇⲁⲩⲉⲓⲇ ⲥⲱⲣ ⲛⲁϥ ⲛⲟⲩⲕⲟⲗⲗⲩⲣⲓⲟⲛ ⲛⲟⲉⲓⲕ ⲙⲛⲟⲩⲉⲕⲣⲟϫ ⲙⲛⲟⲩⲟⲣⲃⲉ ⲛⲗⲁⲕⲛⲧ ⲡⲗⲁⲟⲥ ⲧⲏⲣϥ ⲡⲟⲩⲁ ⲡⲟⲩⲁ ⲙⲙⲟⲟⲩ ⲁϥⲃⲱⲕ ⲉϩⲣⲁⲓ ⲉⲡⲉϥⲏⲓ
ⲁϥⲕⲧⲟϥ ⲇⲉ ⲛϭⲓⲇⲁⲩⲉⲓⲇ ⲁϥⲥⲙⲟⲩ ⲉⲡⲉϥⲏⲓ ⲁⲩⲱ ⲁⲥⲉⲓ ⲉⲃⲟⲗ ⲛϭⲓⲙⲉⲗⲭⲱⲗ ⲧϣⲉⲉⲣⲉ ⲛⲥⲁⲟⲩⲗ ⲉⲁⲡⲁⲛⲧⲁ ⲉⲇⲁⲩⲉⲓⲇ ⲁⲩⲱ ⲉⲥⲙⲟⲩ ⲉⲣⲟϥ ⲉⲥϫⲱ ⲙⲙⲟⲥ ϫⲉⲛⲧⲁϥϫⲓⲉⲟⲟⲩ ϩⲛⲟⲩⲙⲡϩⲟⲟⲩ ⲛϭⲓⲡⲣⲣⲟ ⲙⲡⲓⲥⲣⲁⲏⲗ ⲉⲁϥⲟⲩⲱⲛϩ ⲉⲃⲟⲗ ⲙⲡϩⲟⲟⲩ ⲛϩⲟⲟⲩ ⲛⲁϩⲣⲁⲩ ⲛⲛⲉϩⲙϩⲁⲗ ⲛⲥϩⲓⲙⲉ ⲛⲧⲉⲛⲉϥϩⲙϩⲁⲗ ⲕⲁⲧⲁⲧϩⲉ ⲉϣⲁϥϭⲱⲗⲡ ⲉⲃⲟⲗ ϩⲛⲟⲩϭⲱⲗⲡ ⲉⲃⲟⲗ ⲛϭⲓⲟⲩⲁ ⲛⲛⲉⲧⲟⲣⲭⲉⲓ
ⲁⲩⲱ ⲡⲉϫⲉⲇⲁⲩⲉⲓⲇ ⲙⲙⲉⲗⲭⲱⲗ ϫⲉϯⲛⲁⲟⲣⲭⲉⲓ ⲁⲛⲟⲕ ϩⲓⲧϩⲏ ⲙⲡϫⲟⲉⲓⲥ ϥⲥⲙⲁⲙⲁⲁⲧ ⲛϭⲓⲡϫⲟⲉⲓⲥ ⲡⲁⲓ ⲛⲧⲁϥⲥⲟⲡⲧ ⲁⲛⲟⲕ ⲉϩⲟⲩⲉ ⲉⲡⲟⲩⲉⲓⲱⲧ ⲁⲩⲱ ⲉϩⲓⲟⲩⲉ ⲉⲡⲟⲩⲏⲓ ⲧⲏⲣϥ ⲉⲧⲣⲉϥⲕⲁⲑⲓⲥⲧⲁ ⲙⲙⲟⲓ ⲛⲁⲣⲭⲱⲛ ⲉϫⲙⲡⲉϥⲗⲁⲟⲥ ⲡⲓⲥⲣⲁⲏⲗ ⲁⲩⲱ ϯⲛⲁⲥⲱⲃⲉ ⲛⲧⲁⲟⲣⲭⲉⲓ ⲙⲡⲙⲧⲟ ⲉⲃⲟⲗ ⲙⲡϫⲟⲉⲓⲥ
ⲁⲩⲱ ϯⲛⲁⲟⲩⲱⲛϩ ⲉⲃⲟⲗ ⲟⲛ ⲛⲧⲉⲓϩⲉ ⲛⲧⲁϣⲱⲡⲉ ⲛⲧϩⲉ ⲛⲟⲩϭⲱⲃ ⲛⲁϩⲣⲉ ⲁⲩⲱ ⲛⲕⲉϩⲙϩⲁⲗ ⲛⲥϩⲓⲙⲉ ⲛⲁⲓ ⲛⲧⲁⲣϫⲟⲟⲥ ⲉⲧⲃⲏⲏⲧⲟⲩ ϫⲉⲁⲓϫⲓⲉⲟⲟⲩ ⲛⲁϩⲣⲟⲟⲩ
ⲁⲩⲱ ⲙⲉⲗⲭⲱⲗ ⲧϣⲉⲉⲣⲉ ⲛⲥⲁⲟⲩⲗ ⲙⲡⲉϣⲏⲣⲉ ϣⲱⲡⲉ ⲛⲁⲥ ϣⲁⲡⲉϩⲟⲟⲩ ⲙⲡⲉⲥⲙⲟⲩ
. . . ⲙⲙⲟⲓ ⲛⲧϩⲉ ⲛⲟⲩⲉⲓⲱⲧ ⲛϭⲓⲫⲁⲣⲁⲱ ⲁⲩⲱ ⲛϫⲟⲉⲓⲥ ⲉϫⲙⲡⲉϥⲏⲓ ⲧⲏⲣϥ ⲁⲩⲱ ⲛⲁⲣⲭⲱⲛ ⲉϫⲙⲡⲕⲁϩ ⲧⲏⲣϥ ⲛⲛⲣⲙⲛⲕⲏⲙⲉ
ϭⲉⲡⲏϭⲉ ⲛⲧⲉⲧⲛⲃⲱⲕ ⲉⲃⲟⲗ ϣⲁⲡⲁⲉⲓⲱⲧ ⲛⲧⲉⲧⲛϫⲟⲟⲥ ⲛⲁϥ ϫⲉⲛⲁⲓ ⲛⲉⲧⲉⲣⲉⲡⲉⲕϣⲏⲣⲉ ⲓⲱⲥⲏⲫ ϫⲱ ⲙⲙⲟⲟⲩ ϫⲉⲡⲛⲟⲩⲧⲉ ⲁϥⲁⲁⲧ ⲛϫⲟⲉⲓⲥ ⲉⲡⲕⲁϩ ⲧⲏⲣϥ ⲛⲕⲏⲙⲉ ⲁⲙⲟⲩϭⲉ ⲉⲡⲉⲥⲏⲧ ϣⲁⲣⲟⲓ ϩⲛⲟⲩϭⲉⲡⲏ . . .
ⲉⲓⲥϩⲏⲏⲧⲉ ⲛⲉⲧⲛⲃⲁⲗ ⲁⲩⲛⲁⲩ ⲉⲃⲟⲗ ⲁⲩⲱ ⲛⲃⲁⲗ ⲛⲃⲉⲛⲓⲁⲙⲓⲛ ⲡⲁⲥⲟⲛ ϫⲉⲧⲁⲧⲁⲡⲣⲟ ⲧⲉⲧϣⲁϫⲉ ⲛⲏⲧⲛ
ⲛⲧⲉⲧⲛϫⲱϭⲉ ⲉⲡⲁⲉⲓⲱⲧ ⲙⲡⲁⲉⲟⲟⲩ ⲧⲏⲣϥ ⲉⲧϩⲛⲕⲏⲙⲉ ⲙⲛⲛⲉⲧⲉⲧⲉⲛⲛⲁⲩ ⲉⲣⲟⲟⲩ ⲛⲧⲉⲧⲛϭⲉⲡⲏ ⲛⲧⲉⲧⲛⲉⲓⲛⲉ ⲙⲡⲁⲉⲓⲱⲧ ⲉϩⲣⲁⲓ ⲉⲡⲉⲓⲙⲁ
ⲁϥⲡⲁϩⲧϥ ⲉϩⲣⲁⲓ ⲉϫⲙⲡⲙⲁⲕϩ ⲛⲃⲉⲛⲓⲁⲙⲓⲛ ⲡⲉϥⲥⲟⲛ ⲁϥⲣⲓⲙⲉ ⲉϩⲣⲁⲓ ⲉϫⲱϥ ⲁⲩⲱ ⲁⲃⲉⲛⲓⲁⲙⲓⲛ ⲣⲓⲙⲉ ⲉϩⲣⲁⲓ ⲉϫⲙⲡⲉϥⲙⲁⲕϩ . . .
. . . ⲛϭⲓⲡⲁϣⲏⲣⲉ ⲓⲱⲥⲏⲫ ϯⲛⲁⲃⲱⲕ ⲧⲁⲛⲁⲩ ⲉⲣⲟϥ ⲙⲡⲁⲧⲓⲙⲟⲩ
ⲥⲱⲧⲙ ⲉⲡϣⲁϫⲉ ⲙⲡϫⲟⲉⲓⲥ ⲛϣⲏⲣⲉ ⲙⲡⲓⲥⲣⲁⲏⲗ ⲉⲃⲟⲗϫⲉ ⲡϩⲁⲡ ⲙⲡϫⲟⲉⲓⲥ ⲉϥϣⲟⲟⲡ ⲉϫⲛⲛⲉⲧⲟⲩⲏϩ ϩⲓϫⲙⲡⲕⲁϩ ϫⲉⲙⲛⲙⲉ ϩⲓϫⲙⲡⲕⲁϩ ⲟⲩⲇⲉ ⲛⲁⲟⲩⲇⲉ ⲥⲟⲟⲩⲛ ⲛⲛⲟⲩⲧⲉ
ⲁⲡⲥⲁϩⲟⲩ ⲡⲱⲣϣ ⲉⲃⲟⲗ ϩⲓϫⲙⲡⲕⲁϩ ⲁⲩⲱ ⲡϭⲟⲗ ⲙⲛⲡϩⲱⲧⲃ ⲙⲛⲡϫⲓⲟⲩⲉ ⲙⲛⲧⲙⲛⲧⲛⲟⲉⲓⲕ ⲁⲩⲱ ⲥⲉⲛⲁⲡⲉϩⲧ ⲥⲛⲟϥ ⲉⲃⲟⲗ ⲉϫⲛⲥⲛⲟϥ
ⲉⲧⲃⲉⲡⲁⲓ ⲡⲕⲁϩ ⲛⲁⲣϩⲏⲃⲉ ⲁⲩⲱ ⲥⲉⲛⲁⲥⲃⲟⲕ ⲛϭⲓⲛⲉⲧⲟⲩⲏϩ ⲧⲏⲣⲟⲩ ϩⲓϫⲙⲡⲕⲁϩ ⲙⲛⲛⲉⲑⲏⲣⲓⲟⲛ ⲛⲧⲥⲱϣⲉ ⲙⲛⲛϩⲁⲗⲁⲧⲉ ⲛⲧⲡⲉ ⲙⲛⲛⲧⲃⲧ ⲛⲧⲑⲁⲗⲁⲥⲥⲁ ⲥⲉⲛⲁⲱϫⲛ
ϫⲉⲕⲁⲥ ⲛⲛⲉⲗⲁⲁⲩ ϫⲓ ϩⲁⲡ ⲟⲩⲇⲉ ⲛⲛⲉⲩϫⲡⲓⲉ ⲗⲁⲁⲩ ⲁⲩⲱ ⲡⲗⲁⲟⲥ ⲛⲁⲣ ⲧϩⲉ ⲙⲡⲟⲩⲏⲏⲃ ⲉⲧⲟⲩⲱϩⲙ ϩⲁⲣⲟϥ
ϥⲛⲁⲣ ϭⲱⲃ ϩⲙⲡⲉϩⲟⲟⲩ ⲁⲩⲱ ⲡⲕⲉⲡⲣⲟⲫⲏⲧⲏⲥ ⲛⲁⲣ ϭⲱⲃ ⲛⲙⲙⲁϥ ⲧⲉⲕⲙⲁⲁⲩ ⲛⲧⲁⲓⲧⲛⲧⲱⲛⲥ ⲉⲧⲉⲩϣⲏ
ⲁ ⲡⲁⲗⲁⲟⲥ ⲣ ⲧϩⲉ ⲙⲡⲉⲧⲉ ⲙⲛⲧϥ ⲥⲟⲟⲩⲛ ⲙⲙⲁⲩ ϫⲉⲛⲧⲟⲕ ⲁⲕⲛⲟⲩϫⲉ ⲉⲃⲟⲗ ⲙⲙⲟⲕ ⲙⲡⲥⲟⲟⲩⲛ ⲁⲛⲟⲕ ϩⲱ ϯⲛⲁⲛⲟϫⲕ ⲉⲃⲟⲗ ⲉⲧⲙϣⲙϣⲉ ⲛⲁⲓ ⲁⲩⲱ ⲁⲕⲣ ⲡⲱⲃϣ ⲙⲡⲛⲟⲙⲟⲥ ⲙⲡⲉⲕⲛⲟⲩⲧⲉ ⲁⲛⲟⲕ ϩⲱ ϯⲛⲁⲣ ⲡⲱⲃϣ ⲛⲛⲉⲕϣⲏⲣⲉ
ⲕⲁⲧⲁϣⲏ ⲧⲁⲓ ⲧⲉ ⲧϩⲉ ⲛⲧⲁⲩⲣ ⲛⲟⲃⲉ ⲉⲣⲟⲓ ϯⲛⲁⲕⲱ ⲙⲡⲉⲩⲉⲟⲟⲩ ⲉⲩⲥⲱϣ
ⲥⲉⲛⲁⲟⲩⲱⲙ ⲛⲛⲛⲟⲃⲉ ⲙⲡⲁⲗⲁⲟⲥ ⲁⲩⲱ ⲥⲉⲛⲁϫⲓ ⲛⲛⲉⲩⲯⲩⲭⲏ ϩⲛⲛⲉⲩϫⲓⲛϭⲟⲛⲥ
ⲁⲩⲱ ⲡⲟⲩⲏⲏⲃ ⲛⲁⲣ ⲧϩⲉ ⲙⲡⲗⲁⲟⲥ ⲁⲩⲱ ϯⲛⲁϫⲓ ⲕⲃⲁ ⲛⲛⲉϥⲁⲛⲟⲙⲓⲁ ⲉϩⲣⲁⲓ ⲉϫⲱϥ ⲁⲩⲱ ⲛⲉϥⲙⲉⲉⲩⲉ ⲛϩⲏⲧ ϯⲛⲁⲧⲟⲟⲃⲟⲩ ⲛⲁϥ
ⲥⲉⲛⲁⲟⲩⲱⲙ ⲁⲩⲱ ⲛⲥⲉⲛⲁⲥⲉⲓ ⲁⲛ ⲁⲩⲡⲟⲣⲛⲉⲩⲉ ⲁⲩⲱ ⲛⲥⲉⲛⲁⲥⲟⲟⲩⲧⲛ ⲁⲛ ⲉⲃⲟⲗ ϫⲉⲁⲩⲕⲁⲡⲉϫⲟⲉⲓⲥ ⲛⲥⲱⲟⲩ ⲉⲧⲣⲉⲩϩⲁⲣⲉϩ
ⲉⲧⲡⲟⲣⲛⲉⲓⲁ ⲁⲩⲱ ⲡϩⲏⲧ ⲙⲡⲗⲁⲟⲥ ⲁϥϣⲱⲡ ⲉⲣⲟϥ ⲛⲟⲩⲏⲣⲡ ⲙⲛⲟⲩϯϩⲉ
ⲁϥϣⲓⲛⲉ ⲙⲡⲉϥϣⲉ ⲁⲩⲱ ⲁϥⲣⲟⲩⲱ ⲛⲁϥ ϩⲛⲛⲉⲩϭⲉⲣⲟⲟⲃ ϫⲉⲁⲩⲡⲗⲁⲛⲁ ϩⲛⲟⲩⲡⲛⲉⲩⲙⲁ ⲙⲡⲟⲣⲛⲉⲓⲁ ⲁⲩⲱ ⲁⲩⲡⲟⲣⲛⲉⲩⲉ ⲁⲩⲕⲁⲡⲛⲟⲩⲧⲉ ⲛⲥⲱⲟⲩ
ⲁⲩⲧⲁⲗⲉⲑⲩⲥⲓⲁ ⲉϩⲣⲁⲓ ϩⲓϫⲛⲛⲕⲟⲟϩ ⲛⲛⲧⲟⲟⲩ ⲁⲩⲱ ⲁⲩϯϣⲟⲩϩⲏⲛⲉ ⲉϩⲣⲁⲓ ϩⲓϫⲛⲛⲃⲟⲩⲛⲟⲥ ϩⲁⲟⲩⲥⲓ ⲉⲙⲛⲟⲩⲗⲉⲩⲕⲏ ⲙⲛⲟⲩϣⲏⲛ ⲉϥⲣϩⲁⲓⲃⲉⲥ ϫⲉⲛⲁⲛⲟⲩⲧⲉϥϩⲁⲓⲃⲉⲥ ⲉⲧⲃⲉⲡⲁⲓ ⲥⲉⲛⲁⲡⲟⲣⲛⲉⲩⲉ ⲛϭⲓⲛⲉⲧⲛϣⲉⲉⲣⲉ ⲁⲩⲱ ⲛⲉⲧⲛϣⲉⲗⲉⲉⲧ ⲥⲉⲛⲁⲣⲙⲛⲧⲛⲟⲉⲓⲕ
ⲁⲩⲱ ϯⲛⲁϭⲙⲡϣⲓⲛⲉ ⲁⲛ ⲛⲛⲉⲧⲛϣⲉⲉⲣⲉ ⲉⲩϣⲁⲛⲡⲟⲣⲛⲉⲩⲉ ⲁⲩⲱ ⲛⲉⲧⲛϣⲉⲗⲉⲉⲧ ⲉⲩϣⲁⲛⲣⲙⲛⲧⲛⲟⲉⲓⲕ ϫⲉⲛⲧⲟⲟⲩ ⲁⲩⲧⲱϩ ⲙⲛⲙⲡⲟⲣⲛⲟⲥ ⲁⲩⲱ ⲁⲩϯϩⲏⲛⲉ ⲉϩⲣⲁⲓ ⲛⲛⲉⲧⲥⲟⲟϥ ⲁⲩⲱ ⲡⲗⲁⲟⲥ ⲉⲧⲉⲟⲩⲛⲥⲟⲟⲩⲛ ⲛϩⲏⲧϥ ⲁϥϭⲗⲟⲙⲗⲙ ⲉⲩⲡⲟⲣⲛⲏ
ⲛⲧⲟⲕ ⲇⲉ ⲡⲓⲥⲣⲁⲏⲗ ⲙⲡⲣⲁⲧⲥⲟⲟⲩⲛ ⲁⲩⲱ ⲓⲟⲩⲇⲁ ⲙⲡⲣⲃⲱⲕ ⲉϩⲟⲩⲛ ⲉⲅⲁⲗⲇⲁⲗⲁ ⲟⲩⲇⲉ ⲙⲡⲣⲃⲱⲕ ⲉϩⲣⲁⲓ ⲉⲡⲏⲓ ⲙⲡϫⲓⲛϭⲟⲛⲥ ⲁⲩⲱ ⲙⲡⲣⲱⲣⲕ ⲙⲡϫⲟⲉⲓⲥ ⲉⲧⲟⲛϩ
ϫⲉⲛⲧϩⲉ ⲛⲟⲩⲃⲁⲥϩⲉ ⲉⲥⲛⲟⲩϣⲡ ⲧⲁⲓ ⲧⲉ ⲧϩⲉ ⲉⲛⲧⲁⲡⲓⲥⲣⲁⲏⲗ ⲛⲟⲩϣⲡ ⲧⲉⲛⲟⲩ ϥⲛⲁⲙⲟⲟⲛⲉ ⲙⲙⲟⲟⲩ ⲛϭⲓⲡϫⲟⲉⲓⲥ ⲛⲧϩⲉ ⲛⲟⲩϩⲓⲉⲓⲃ ϩⲛⲟⲩⲙⲁ ⲉϥⲟⲩⲟϣⲥ ⲉⲃⲟⲗ
ⲉⲫⲣⲁⲓⲙ ⲁϥⲱⲡ ⲉⲛⲉⲓⲇⲱⲗⲟⲛ ⲁϥⲕⲱ ⲛⲁϥ ⲉϩⲣⲁⲓ ⲛϩⲉⲛⲥⲕⲁⲛⲇⲁⲗⲟⲛ
ⲁϥⲕⲱϩ ⲉⲛⲉⲭⲁⲛⲁⲛⲁⲓⲟⲥ ϩⲛⲟⲩⲡⲟⲣⲛⲉⲓⲁ ⲁⲩⲡⲟⲣⲛⲉⲩⲉ ⲉⲧⲃⲏⲏⲧⲁⲩⲙⲉⲣⲉⲡⲥⲱϣ ⲉⲃⲟⲗ ϩⲙⲡⲉϥϣⲟⲩϣⲟⲩ
ⲟⲩⲛⲟⲩϩⲁⲧⲏⲩ ⲛⲁⲱϣ ⲉⲃⲟⲗ ϩⲛⲛⲉϥⲧⲛϩ ⲁⲩⲱ ⲥⲉⲛⲁϫⲓϣⲓⲡⲉ ⲉⲃⲟⲗ ϩⲛⲛⲉⲩⲑⲩⲥⲓⲁⲥⲧⲏⲣⲓⲟⲛ
ⲁⲩⲱ ⲛⲁⲅⲅⲉⲗⲟⲥ ⲙⲡϫⲟⲉⲓⲥ ⲁϥⲉⲓ ⲉϩⲣⲁⲓ ⲉⲅⲁⲗⲗⲁⲗ ⲉϩⲣⲁⲓ ⲉⲡⲙⲁ ⲙⲡⲣⲓⲙⲉ ⲁⲩⲱ ⲉϩⲣⲁⲓ ⲉⲃⲁⲓⲑⲏⲗ ⲡⲉϫⲁϥ ⲛⲛϣⲏⲣⲉ ⲙⲡⲓⲥⲣⲁⲏⲗ ⲉϥϫⲱ ⲙⲙⲟⲥ ⲛⲁⲩ ϫⲉⲛⲁⲓ ⲛⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲟⲩ ϫⲉⲁⲓⲛⲧⲏⲩⲧⲛ ⲉϩⲣⲁⲓ ⲉⲕⲏⲙⲉ ⲁⲩⲱ ⲁⲓϫⲓⲧⲏⲩⲧⲛ ⲉϩⲟⲩⲛ ⲉⲡⲕⲁϩ ⲡⲉⲛⲧⲁⲓⲱⲣⲕ ⲛⲛⲉⲧⲛⲉⲓⲟⲧⲉ ⲉⲧⲃⲏⲏⲧϥ ⲉⲧⲣⲁⲧⲁⲁϥ ⲛⲏⲧⲛ ⲁⲩⲱ ⲁⲓϫⲟⲟⲥ ⲛⲏⲧⲛ ϫⲉⲛϯⲛⲁϥⲓ ⲙⲙⲁⲩ ⲁⲛ ⲙⲡⲉⲧⲉⲛⲥⲡⲉⲣⲙⲁ ⲛϯⲛⲁϫⲱⲱⲣⲉ ⲁⲛ ⲉⲃⲟⲗ ⲛⲧⲁⲇⲓⲁⲑⲏⲕⲏ ⲉⲧⲛⲙⲙⲏⲧⲛ ϣⲁⲉⲛⲉϩ
ⲁⲩⲱ ⲛⲧⲱⲧⲛ ⲛⲛⲧⲉⲧⲛⲥⲙⲛⲇⲓⲁⲑⲏⲕⲏ ⲙⲛⲛⲉⲧϩⲙⲟⲟⲥ ϩⲓϫⲙⲡⲉⲓⲕⲁϩ ⲟⲩⲇⲉ ⲛⲉⲩⲛⲟⲩⲧⲉ ⲛⲛⲧⲉⲧⲛⲟⲩⲱϣⲧ ⲛⲁⲩ ⲁⲗⲗⲁ ⲛⲉⲩⲅⲗⲩⲡⲧⲟⲛ ⲉⲧⲉⲧⲛⲟⲩⲟϭⲡⲟⲩ ⲁⲩⲱ ⲛⲉⲩⲑⲩⲥⲓⲁⲥⲧⲏⲣⲓⲟⲛ ⲉⲧⲉⲧⲛϣⲣϣⲟⲣⲟⲩ ⲁⲩⲱ ⲙⲡⲉⲧⲛⲥⲱⲧⲙ ⲛⲥⲁⲡⲁϩⲣⲟⲟⲩ ⲁⲩⲱ ⲉⲃⲟⲗϫⲉ ⲛⲁⲓ ⲁⲧⲉⲧⲛⲁⲁⲩ
ⲁⲛⲟⲕ ϩⲱ ⲛϯⲛⲁⲟⲩⲱϩ ⲁⲛ ⲉⲧⲟⲟⲧⲉⲡⲱⲱⲛⲉ ⲉⲃⲟⲗ ⲙⲡⲗⲁⲟⲥ ⲡⲉⲛⲧⲁⲓϫⲟⲟⲥ ⲉⲧⲃⲏⲏⲧϥ ⲉⲛⲟϫϥ ⲉⲃⲟⲗ ⲛϯⲛⲁϥⲓⲧϥ ϭⲉ ⲁⲛ ⲙⲙⲁⲩ ⲙⲡⲉⲧⲛⲙⲧⲟ ⲉⲃⲟⲗ ⲁⲗⲗⲁ ⲥⲉⲛⲁϣⲱⲡⲉ ⲛⲏⲧⲛ ⲉϩⲉⲛⲥⲩⲛⲟⲭⲏ ⲙⲛⲕⲉⲕⲣⲟϥ ⲁⲩⲱ ⲛⲉⲩⲕⲉⲛⲟⲩⲧⲉ ⲥⲉⲛⲁϣⲱⲡⲉ ⲛⲏⲧⲛ ⲉⲩⲥⲕⲁⲛⲇⲁⲗⲟⲛ
ⲁⲥϣⲱⲡⲉ ⲇⲉ ⲛⲧⲉⲣⲉⲡⲁⲅⲅⲉⲗⲟⲥ ⲙⲡϫⲟⲉⲓⲥ ⲧⲁⲩⲟ ⲛⲛⲉⲓϣⲁϫⲉ ⲉⲛϣⲏⲣⲉ ⲙⲡⲓⲥⲣⲁⲏⲗ ⲡⲗⲁⲟⲥ ⲁϥϥⲓϩⲣⲁϥ ⲉⲃⲟⲗ ⲁϥⲣⲓⲙⲉ
ⲉⲧⲃⲉⲡⲁⲓ ⲁⲩⲙⲟⲩⲧⲉ ⲉⲡⲣⲁⲛ ⲙⲡⲙⲁ ⲉⲧⲙⲙⲁⲩ ϫⲉⲡⲉⲕⲗⲁⲩⲑⲙⲱⲛ ⲉⲧⲉⲡⲙⲁ ⲡⲉ ⲙⲡⲣⲓⲙⲉ ⲁⲩⲱ ⲁⲩϣⲱⲱⲧ ⲛⲟⲩⲑⲩⲥⲓⲁ ⲙⲡϫⲟⲉⲓⲥ ⲙⲡⲙⲁ ⲉⲧⲙⲙⲁⲩ
ⲁⲩⲱ ⲓⲏⲥⲟⲩⲥ ⲁϥϫⲟⲟⲩ ⲉⲃⲟⲗ ⲙⲡⲗⲁⲟⲥ ⲁⲩⲱ ⲁⲩⲃⲱⲕ ⲛϭⲓⲛϣⲏⲣⲉ ⲙⲡⲓⲥⲣⲁⲏⲗ ⲡⲟⲩⲁ ⲡⲟⲩⲁ ⲉϩⲣⲁⲓ ⲉⲧⲉϥⲕⲗⲏⲣⲟⲛⲟⲙⲓⲁ ⲉⲧⲣⲉϥⲕⲗⲏⲣⲟⲛⲟⲙⲉⲓ ⲙⲡⲉϥⲕⲁϩ
ⲁⲩⲱ ⲡⲗⲁⲟⲥ ⲁϥⲣϩⲙϩⲁⲗ ⲙⲡϫⲟⲉⲓⲥ ⲛⲛⲉϩⲟⲟⲩ ⲧⲏⲣⲟⲩ ⲛⲓⲏⲥⲟⲩⲥ ⲁⲩⲱ ⲛⲛⲉϩⲟⲟⲩ ⲧⲏⲣⲟⲩ ⲛⲛⲉⲡⲣⲉⲥⲃⲩⲧⲉⲣⲟⲥ ⲛⲁⲓ ⲉⲛⲧⲁⲩⲣⲟⲩⲛⲟϭ ⲛⲟⲩⲟⲉⲓϣ ⲙⲛⲓⲏⲥⲟⲩⲥⲛⲉⲛⲧⲁⲩⲥⲟⲩⲛⲡⲛⲟϭ ⲛϩⲱⲃ ⲙⲡϫⲟⲉⲓⲥ ⲡⲁⲓ ⲉⲛⲧⲁϥⲁⲁϥ ϩⲙⲡⲓⲥⲣⲁⲏⲗ
ⲁⲩⲱ ⲁϥⲙⲟⲩ ⲛϭⲓⲓⲏⲥⲟⲩⲥ ⲡϣⲏⲣⲉ ⲛⲛⲁⲩⲏ ⲡϩⲙϩⲁⲗ ⲙⲡϫⲟⲉⲓⲥ ⲟⲩⲣⲱⲙⲉ ⲉϥϩⲛϣⲉⲙⲏⲧⲉ ⲛⲣⲟⲙⲡⲉ
ⲁⲩⲱ ⲁⲩⲧⲟⲙⲥϥ ϩⲙⲡⲧⲟϣ ⲛⲧⲉϥⲕⲗⲏⲣⲟⲛⲟⲙⲓⲁ ϩⲛⲑⲁⲙⲛⲁⲥⲁⲭⲁⲣ ϩⲙⲡⲧⲟⲟⲩ ⲛⲉⲫⲣⲁⲓⲙ ⲡⲉⲧϩⲙⲡⲉⲙϩⲓⲧ ⲙⲡⲧⲟⲟⲩ ⲛⲅⲁⲁⲍ
ⲁⲩⲱ ⲧⲅⲉⲛⲉⲁ ⲧⲏⲣⲥ ⲉⲧⲙⲙⲁⲩ ⲁⲥⲙⲟⲩ ⲁⲩⲟⲩⲁϩⲟⲩ ⲛⲛⲁϩⲣⲛⲛⲉⲩⲉⲓⲟⲧⲉ ⲁⲥⲛⲉϩⲥⲉ ⲉϩⲣⲁⲓ ⲛϭⲓⲕⲉⲅⲉⲛⲉⲁ ⲙⲛⲛⲥⲱⲟⲩ ⲛⲁⲓ ⲉⲧⲉⲙⲡⲟⲩⲥⲟⲩⲛⲡϫⲟⲉⲓⲥ ⲁⲩⲱ ⲡⲉϥϩⲱⲃ ⲉⲛⲧⲁϥⲁⲁϥ ϩⲙⲡⲓⲥⲣⲁⲏⲗ
ⲁⲩⲱ ⲛϣⲏⲣⲉ ⲙⲡⲓⲥⲣⲁⲏⲗ ⲁⲩⲉⲓⲣⲉ ⲙⲡⲡⲟⲛⲏⲣⲟⲛ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲁⲩϣⲙϣⲉ ⲛⲛⲃⲁϩⲁⲗⲓⲙ
ⲁⲩⲕⲱ ⲛⲥⲱⲟⲩ ⲙⲡϫⲟⲉⲓⲥ ⲡⲛⲟⲩⲧⲉ ⲛⲛⲉⲩⲉⲓⲟⲧⲉ ⲡⲉⲛⲧⲁϥⲛⲧⲟⲩ ⲉⲃⲟⲗ ϩⲙⲡⲕⲁϩ ⲛⲕⲏⲙⲉ ⲁⲩⲃⲱⲕ ⲁⲩⲟⲩⲁϩⲟⲩ ⲛⲥⲁϩⲉⲛⲕⲉⲛⲟⲩⲧⲉ ⲉⲃⲟⲗ ϩⲛⲛⲛⲟⲩⲧⲉ ⲛⲛϩⲉⲑⲛⲟⲥ ⲉⲧⲕⲱⲧⲉ ⲉⲣⲟⲟⲩ ⲁⲩⲟⲩⲱϣⲧ ⲛⲁⲩ ⲁⲩϯϭⲱⲛⲧ ⲙⲡϫⲟⲉⲓⲥ
ⲁⲩⲕⲁⲁϥ ⲛⲥⲱⲟⲩ ⲁⲩϣⲙϣⲉ ⲙⲡⲃⲁϩⲁⲗ ⲙⲛⲁⲥⲧⲁⲣⲧⲏ
ⲁⲩⲱ ⲡϫⲟⲉⲓⲥ ⲁϥⲛⲟⲩϭⲥ ϩⲛϭⲱⲛⲧ ⲉϫⲛⲛϣⲏⲣⲉ ⲙⲡⲓⲥⲣⲁⲏⲗ ⲁϥⲧⲁⲁⲩ ⲉϩⲣⲁⲓ ⲉⲧⲟⲟⲧⲟⲩ ⲛⲛⲉⲛⲧⲁⲩϣⲟⲗⲟⲩ ⲁⲩϣⲱⲗ ⲙⲙⲟⲟⲩ ⲁⲩⲱ ⲁϥⲧⲁⲁⲩ ⲉϩⲣⲁⲓ ⲉⲧⲟⲟⲧⲟⲩ ⲛⲛⲉⲩϫⲓϫⲉⲉⲩⲉ ⲉⲧϩⲙⲡⲉⲩⲕⲱⲧⲉ ⲁⲩⲱ ⲙⲡⲟⲩⲉϣϭⲙϭⲟⲙ ⲉϥⲓϫⲱⲟⲩ ⲉϩⲣⲁⲓ ⲙⲡⲉⲙⲧⲟ ⲉⲃⲟⲗ ⲛⲛⲉⲩϫⲓϫⲉⲉⲩⲉ
ϩⲛϩⲱⲃ ⲛⲓⲙ ⲉⲧⲟⲩⲙⲟⲟϣⲉ ⲛϩⲏⲧⲟⲩ ⲁⲩⲱ ⲧϭⲓϫ ⲙⲡϫⲟⲉⲓⲥ ⲛⲉⲥϣⲟⲟⲡ ϩⲓϫⲱⲟⲩ ⲉϩⲉⲛⲡⲉⲧϩⲟⲟⲩ ⲛⲁⲩ ⲕⲁⲧⲁⲧϩⲉ ⲉⲛⲧⲁⲡϫⲟⲉⲓⲥ ϣⲁϫⲉ ⲁⲩⲱ ⲕⲁⲧⲁⲧϩⲉ ⲉⲛⲧⲁⲡϫⲟⲉⲓⲥ ⲱⲣⲕ ⲛⲁⲩ ⲁϥⲑⲗⲓⲃⲉ ⲙⲙⲟⲟⲩ ⲉⲙⲁⲧⲉ
ⲁⲩⲱ ⲡϫⲟⲉⲓⲥ ⲁϥⲧⲟⲩⲛⲉⲥϩⲉⲛⲕⲣⲓⲧⲏⲥ ⲉϫⲱⲟⲩ ⲁⲡϫⲟⲉⲓⲥ ⲛⲁϩⲙⲟⲩ ⲛⲧⲟⲟⲧⲟⲩ ⲛⲛⲉⲧϣⲱⲗ ⲙⲙⲟⲟⲩ
ⲛⲉⲩⲕⲉⲕⲣⲓⲧⲏⲥ ⲟⲛ ⲙⲡⲟⲩⲥⲱⲧⲙ ⲛⲥⲱⲟⲩ ⲉⲃⲟⲗϫⲉ ⲁⲩⲃⲱⲕ ⲁⲩⲡⲟⲣⲛⲉⲩⲉ ϩⲓⲡⲁϩⲟⲩ ⲛϩⲉⲛⲕⲉⲛⲟⲩⲧⲉ ⲁⲩⲱ ⲁⲩⲟⲩⲱϣⲧ ⲛⲁⲩ ⲁⲩϯϭⲱⲛⲧ ⲙⲡϫⲟⲉⲓⲥ ⲁⲩⲱ ⲁⲩⲣⲁⲕⲧⲟⲩ ⲧⲁⲭⲏ ⲉⲃⲟⲗ ϩⲛⲧⲉϩⲓⲏ ⲉⲛⲧⲁⲛⲉⲩⲉⲓⲟⲧⲉ ⲙⲟⲟϣⲉ ⲛϩⲏⲧⲥ ⲉⲥⲱⲧⲙ ⲛⲥⲁⲛϣⲁϫⲉ ⲙⲡϫⲟⲉⲓⲥ ⲙⲡⲟⲩⲉⲓⲣⲉ ϩⲓⲛⲁⲓ
ⲁⲩⲱ ⲁⲡϫⲟⲉⲓⲥ ⲧⲟⲩⲛⲉⲥϩⲉⲛⲕⲣⲓⲧⲏⲥ ⲉϫⲱⲟⲩ ⲁⲩⲱ ⲡϫⲟⲉⲓⲥ ⲛⲛⲉϥϣⲟⲟⲡ ⲙⲛⲡⲉⲕⲣⲓⲧⲏⲥ ⲁϥⲛⲁϩⲙⲟⲩ ⲛⲧⲟⲟⲧⲟⲩ ⲛⲛⲉⲩϫⲓϫⲉⲉⲩⲉ ⲛⲛⲉϩⲟⲟⲩ ⲧⲏⲣⲟⲩ ⲙⲡⲉⲕⲣⲓⲧⲏⲥ ϫⲉⲡϫⲟⲉⲓⲥ ⲁⲩⲥⲉⲡⲥⲱⲡϥ ⲉⲃⲟⲗ ϩⲙⲡⲉⲩⲁϣⲁϩⲟⲙ ⲙⲡⲉⲙⲧⲟ ⲉⲃⲟⲗ ⲛⲛⲉⲧϯ ⲛⲙⲙⲁⲩ ⲁⲩⲱ ⲉⲧⲑⲗⲓⲃⲉ ⲙⲙⲟⲟⲩ
ⲁⲩⲱ ⲁⲥϣⲱⲡⲉ ϩⲙⲡⲧⲣⲉⲡⲉⲕⲣⲓⲧⲏⲥ ⲙⲟⲩ ϣⲁⲩⲕⲟⲧⲟⲩ ⲟⲛ ⲛⲥⲉϫⲱϩⲙ ⲉϩⲟⲩⲉⲛⲉⲩⲉⲓⲟⲧⲉ ⲉⲧⲣⲉⲩⲃⲱⲕ ⲛⲥⲉⲟⲩⲁϩⲟⲩ ⲛⲥⲁϩⲉⲛⲕⲉⲛⲟⲩⲧⲉ ⲉⲧⲣⲉⲩϣⲙϣⲉ ⲛⲁⲩ ⲁⲩⲱ ⲉⲟⲩⲱϣⲧ ⲛⲁⲩ ⲉⲙⲡⲟⲩⲛⲟⲩϫⲉ ⲉⲃⲟⲗ ⲙⲙⲟⲟⲩ ⲛⲛⲉⲩϩⲓⲟⲟⲩⲉ ⲉⲩⲛⲁϣⲧ ⲙⲛⲛⲉⲩⲕⲉϩⲃⲏⲩⲉ
ⲁⲩⲱ ⲡϫⲟⲉⲓⲥ ⲁϥⲛⲟⲩϭⲥ ϩⲛⲟⲩϭⲱⲛⲧ ⲉⲡⲓⲥⲣⲁⲏⲗ ⲡⲉϫⲁϥ ϫⲉⲉⲃⲟⲗϫⲉ ⲁⲡⲉⲓϩⲉⲑⲛⲟⲥ ⲕⲱ ⲛⲥⲱϥ ⲛⲧⲁⲇⲓⲁⲑⲏⲕⲏ ⲧⲁⲓ ⲉⲛⲧⲁⲓϩⲱⲛ ⲙⲙⲟⲥ ⲉⲧⲟⲟⲧⲟⲩ ⲛⲛⲉⲩⲉⲓⲟⲧⲉ ⲁⲩⲱ ⲙⲡⲟⲩⲥⲱⲧⲙ ⲛⲥⲁⲡⲁϩⲣⲟⲟⲩ
ⲁⲛⲟⲕ ϩⲱ ⲛϯⲛⲁⲟⲩⲱϩ ⲁⲛ ⲉⲧⲟⲟⲧⲉⲧⲣⲁϥⲓ ⲙⲙⲁⲩ ⲛⲟⲩⲣⲱⲙⲉ ⲛⲛⲁϩⲣⲁⲩ ⲉⲃⲟⲗ ϩⲛⲛⲛϩⲉⲑⲛⲟⲥ ⲛⲁⲓ ⲉⲛⲧⲁϥⲕⲁⲁⲩ ⲉⲡⲁϩⲟⲩ ⲛϭⲓⲓⲏⲥⲟⲩⲥ ⲡϣⲏⲣⲉ ⲛⲛⲁⲩⲏ ⲁⲩⲱ ⲉⲛⲧⲁϥⲕⲁⲁⲩ ⲉⲡⲁϩⲟⲩ
ⲉⲡⲉⲓⲣⲁⲍⲉ ⲙⲡⲓⲥⲣⲁⲏⲗ ⲛϩⲏⲧⲟⲩ ϫⲉⲉⲛⲉⲥⲉⲛⲁϩⲁⲣⲉϩ ⲉⲧⲉϩⲓⲏ ⲙⲡϫⲟⲉⲓⲥ ⲉⲙⲟⲟϣⲉ ⲛϩⲏⲧⲥ ⲛⲧϩⲉ ⲉⲛⲧⲁⲛⲉⲩⲉⲓⲟⲧⲉ ϩⲁⲣⲉϩ ⲉⲣⲟⲥ ϫⲛⲙⲙⲟⲛ ⲁⲩⲱ ⲁⲡϫⲟⲉⲓⲥ ⲕⲱ ⲉⲡⲁϩⲟⲩ ⲛⲛⲉⲓϩⲉⲑⲛⲟⲥ ⲉⲧⲙϥⲓⲧⲟⲩ ⲙⲙⲁⲩ ⲛⲧⲉⲩⲛⲟⲩ ⲁⲩⲱ ⲙⲡϥⲧⲁⲁⲩ ⲉϩⲣⲁⲓ ⲉⲧⲟⲟⲧϥ ⲛⲓⲏⲥⲟⲩⲥ
ⲁⲃⲏⲗ ϩⲉ ⲁⲧⲁⲅⲱⲛ ⲟⲩⲱϣϥ ⲁⲛⲉⲩⲙⲟⲩⲛⲅ ⲛϭⲓϫ ϣⲱⲡⲉ ⲉϩⲉⲛⲑⲏⲣⲓⲟⲛ ⲙⲛϩⲉⲛⲧⲃⲛⲟⲟⲩⲉ ϥⲓⲧⲟⲩ ⲉⲩⲙⲏⲣ ⲛⲧϩⲉ ⲛϩⲉⲛⲉⲧⲡⲱ ⲛⲓⲧⲛ
ⲁⲩⲱ ⲉⲩϩⲕⲟⲉⲓⲧ ⲉⲩϣⲟⲥⲙ ⲉⲙⲛϭⲟⲙ ⲙⲙⲟⲟⲩ ϩⲓⲟⲩⲥⲟⲡ
ⲥⲱⲧⲙ ⲡⲏⲓ ⲛⲓⲁⲕⲱⲃ ⲁⲩⲱ ⲡⲥⲉⲉⲡⲉ ⲧⲏⲣϥ ⲙⲡⲓⲥⲣⲁⲏⲗ ⲛⲉⲧⲟⲩϥⲓ ⲙⲙⲟⲟⲩ ⲉⲃⲟⲗ ϩⲛⲧϩⲏ ⲁⲩⲱ ⲉⲩϯⲥⲃⲱ ⲛⲁⲩ ϫⲓⲛⲧⲉⲩⲙⲛⲧⲕⲟⲩⲓ
ϣⲁⲧⲉⲩⲙⲛⲧϩⲗⲗⲟ ⲁⲛⲟⲕ ⲡⲉ ⲁⲩⲱ ϣⲁⲛⲧⲉⲧⲛⲣϩⲗⲗⲟ ⲁⲛⲟⲕ ⲟⲛ ⲡⲉ ⲁⲛⲟⲕ ⲉⲧⲁⲛⲉⲭⲉ ⲙⲙⲱⲧⲛ ⲁⲛⲟⲕ ⲡⲉⲛⲧⲁⲓⲉⲓⲣⲉ ⲁⲩⲱ ⲁⲛⲟⲕ ⲟⲛ ⲡⲉⲧⲛⲁⲕⲱ ⲉⲃⲟⲗ ⲁⲛⲟⲕ ⲡⲉⲧⲛⲁϣⲡⲧⲏⲩⲧⲛ ⲉⲣⲟⲓ ⲧⲁⲛⲉϩⲙⲧⲏⲩⲧⲛ
ⲛⲧⲁⲧⲉⲧⲛⲧⲉⲛⲧⲱⲛⲧ ⲉⲛⲓⲙ ⲁⲛⲁⲩ ⲙⲉⲉⲩⲉ ⲛⲉⲧⲡⲗⲁⲛⲁ
ⲛⲉⲧϣⲱⲡ ⲛⲛⲟⲩⲛⲟⲩⲃ ⲉⲃⲟⲗ ϩⲛⲛⲉⲩⲧⲱⲱⲙⲉ ⲁⲩⲱ ⲉⲧϣⲓ ⲙⲡϩⲁⲧ ϩⲛⲟⲩⲙⲁϣⲉ ϩⲛⲟⲩϣⲓ ⲁⲩⲱ ⲁⲩⲑⲛⲟ ⲛⲟⲩϩⲁⲩⲛⲟⲩⲃ ⲁⲩⲧⲁⲙⲓⲟ ⲛϩⲛⲙⲟⲩⲛⲅ ⲛϭⲓϫ ⲁⲩⲱ ϣⲁϥⲡⲁⲧϥ ⲛϥⲟⲩⲱϣⲧ ⲛⲁϥ
ϣⲁⲩϥⲓⲧⲟⲩ ⲉϫⲛⲛⲉⲩⲛⲁϩⲃ ⲛⲥⲉⲙⲟⲟϣⲉ ⲛⲙⲙⲁⲩ ⲉϣⲱⲡⲉ ⲇⲉ ⲉⲩϣⲁⲛⲕⲁⲁⲩ ⲉϩⲣⲁⲓ ϣⲁⲩϭⲱ ϩⲓⲡⲉⲩⲙⲁ ⲛⲛⲉⲩⲕⲓⲙ ⲁⲩⲱ ⲡⲉⲧⲛⲁⲱϣ ⲉϩⲣⲁⲓ ⲉⲣⲟⲟⲩ ⲙⲉⲩⲥⲱⲧⲙ ⲉⲣⲟϥ ⲛⲛⲉⲩⲛⲁϩⲙⲉϥ ⲉⲃⲟⲗ ϩⲛⲛⲙⲡⲉⲧϩⲟⲟⲩ
ⲁⲣⲓⲡⲙⲉⲉⲩⲉ ⲛⲛⲁⲓ ⲛⲧⲉⲧⲛⲁϣⲁϩⲟⲙ ⲙⲉⲧⲁⲛⲟⲉⲓ ⲛⲉⲧⲡⲗⲁⲛⲁ ⲕⲉⲧⲧⲏⲩⲧⲛ ϩⲙⲡⲉⲧⲛϩⲏⲧ
ⲛⲧⲉⲧⲛⲣ ⲡⲙⲉⲉⲩⲉ ⲛⲧⲉⲧⲛⲉⲓⲙⲉ ⲉⲛϣⲟⲣⲡ ϫⲓⲛⲉⲛⲉϩ ϫⲉⲁⲛⲟⲕ ⲡⲉ ⲡⲛⲟⲩⲧⲉ ⲁⲩⲱ ⲙⲛⲕⲉⲛⲟⲩⲧⲉ ⲛⲃⲗⲗⲁⲓ
ⲉⲧϫⲱ ⲛⲛϣⲟⲣⲡ ⲛⲛϩⲁⲉⲉⲩⲉ ⲙⲡⲁⲧⲟⲩϣⲱⲡⲉ ⲁⲩⲱ ⲉⲧϫⲱⲕ ⲉⲃⲟⲗ ϩⲓⲟⲩⲥⲟⲡ ⲁⲩⲱ ⲁⲓϫⲟⲟⲥ ϫⲉⲡⲁϣⲟϫⲛⲉ ⲧⲏⲣϥ ⲛⲁⲁϩⲉⲣⲁⲧϥ ⲁⲩⲱ ϯⲛⲁⲣϩⲱⲃ ⲛⲓⲙ ⲉϯⲟⲩⲁϣⲟⲩ
isaiah 46 : 11 ⲡⲉⲧⲙⲟⲩⲧⲉ ⲉⲩϩⲁⲗⲏⲧ ⲉⲃⲟⲗ ϩⲛⲛⲙⲙⲁ ⲛϣⲁ ⲁⲩⲱ ⲉⲃⲟⲗ ϩⲛⲟⲩⲕⲁϩ ⲉϥⲟⲩⲏⲩ ⲉⲧⲃⲉⲛⲉⲛⲧⲁⲓϫⲓ ϣⲟϫⲛⲉ ⲉⲣⲟⲟⲩ ⲁⲓϣⲁϫⲉ ⲁⲩⲱ ⲁⲓⲛⲧϥ ⲁⲓⲥⲟⲛⲧϥ ⲁⲩⲱ ⲁⲓⲧⲁⲙⲓⲟϥ ⲁⲓⲛⲧϥ ⲁⲩⲱ ⲁⲓⲥⲟⲩⲧⲛ ⲧⲉϥϩⲓⲏ
ⲥⲱⲧⲙ ⲉⲣⲟⲓ ⲛⲉⲧⲉⲣⲉⲡⲉⲩϩⲏⲧ ⲥⲟⲣⲙ ⲛⲉⲧⲟⲩⲏⲩ ⲉⲃⲟⲗ ⲛⲧⲇⲓⲕⲁⲓⲟⲥⲩⲛⲏ
ⲁⲓϩⲱⲛ ⲉϩⲟⲩⲛ ⲛⲧⲁⲇⲓⲕⲁⲓⲟⲥⲩⲛⲏ ⲙⲛⲧⲁⲙⲉ ⲁⲩⲱ ⲛϯⲛⲁⲧⲣⲉ ⲡⲁⲟⲩϫⲁⲓ ⲱⲥⲕ ⲁⲛ ⲡⲉ ⲉⲃⲟⲗ ϩⲓⲧⲟⲟⲧⲁⲓϯ ⲛⲟⲩⲟⲩϫⲁⲓ ⲙⲡⲓⲥⲣⲁⲏⲗ ϩⲛⲥⲓⲱⲛ ⲉⲩⲉⲟⲟⲩ ⲙⲡϫⲟⲉⲓⲥ
ⲉⲓⲏ ⲛⲉ ⲛⲧⲁⲓⲙⲟⲟϣⲉ ϩⲱ ⲡⲉ ⲙⲛϩⲉⲛⲣⲉϥⲥⲱⲃⲉ ⲏ ⲉⲛⲉ ⲛⲧⲁⲧⲁⲟⲩⲉⲣⲏⲧⲉ ϭⲉⲡⲏ ⲉⲩⲕⲣⲟϥ
ⲁⲓⲁϩⲉ ⲅⲁⲣ ⲉⲣⲁⲧϩⲛⲟⲩϣⲓ ⲙⲙⲉ ⲡϫⲟⲉⲓⲥ ⲥⲟⲟⲩⲛ ⲛⲧⲁⲙⲛⲧⲃⲁⲗϩⲏⲧ
ⲉϣϫⲉ ⲁ ⲧⲁⲟⲩⲉⲣⲏⲧⲉ ⲣⲓⲕⲉ ⲉⲃⲟⲗ ϩⲛⲧⲉϥϩⲓⲏ ⲉϣϫⲉ ⲁ ⲡⲁϩⲏⲧ ⲟⲩⲁϩϥ ⲛⲥⲁⲡⲁⲃⲁⲗ ⲉϣϫⲉ ⲁⲓϫⲱϩ ⲇⲉ ⲉⲇⲱⲣⲟⲛ ϩⲛⲛⲁϭⲓϫ
ⲉⲓⲉϫⲟ ⲛⲧⲱⲟⲩⲛ ⲡⲉ ⲛⲧⲉⲛⲕⲟⲟⲩⲉ ⲟⲩⲟⲙⲟⲩ ⲛⲧⲁⲧⲙϫⲉ ⲛⲟⲩⲛⲉ ⲉⲡⲕⲁϩ
ⲉϣϫⲉ ⲁ ⲡⲁϩⲏⲧ ⲟⲩⲁϩϥ ⲛⲥⲁⲟⲩⲥϩⲓⲙⲉ ⲉⲟⲩⲛⲧⲥ ϩⲁⲓ ⲉϣϫⲉ ⲁⲓϩⲙⲟⲟⲥ ϩⲓⲣⲙⲡⲉⲥⲣⲟ
ⲉⲣⲉⲧⲁⲥϩⲓⲙⲉ ⲉⲣⲁⲛⲁϥ ⲛⲕⲉⲟⲩⲁ ⲛⲧⲉⲛⲁϣⲏⲣⲉ ⲑⲃⲃⲓⲟ
ⲟⲩϭⲱⲛⲧ ⲅⲁⲣ ⲉⲙⲉⲩⲉϣⲁⲙⲁϩⲧⲉ ⲙⲙⲟϥ ⲡⲉ ⲥⲉϥ ⲧⲉⲥϩⲓⲙⲉ ⲛⲟⲩⲣⲱⲙⲉ
ⲟⲩⲕⲱϩⲧ ⲅⲁⲣ ⲡⲉ ⲉϥⲙⲟⲩϩ ⲛⲥⲁⲥⲁ ⲛⲓⲙ ⲡⲙⲁ ⲉⲧⲉϥⲛⲏⲩ ⲉϫⲱϥ ϣⲁϥⲧⲁⲕⲟϥ ϫⲓⲛⲧⲉϥⲛⲟⲩⲛⲉ
ⲉϣϫⲉ ⲁⲓⲧⲁⲕⲉ ⲡϩⲁⲡ ⲛⲧⲁϩⲙϩⲁⲗ ⲏ ⲡⲁϩⲙϩⲁⲗ ⲉⲩⲉϫⲓϩⲁⲡ ⲟⲩⲃⲏⲓ
ⲉⲓⲛⲁⲣ ⲟⲩ ⲅⲁⲣ ⲡⲉ ⲉⲣϣⲁⲛ ⲡϫⲟⲉⲓⲥ ϩⲉⲗⲁⲍⲉ ⲙⲙⲟⲓ ⲉϣⲱⲡⲉ ⲇⲉ ⲉϥϣⲁⲛϭⲙⲡⲁϣⲓⲛⲉ ⲉⲓⲛⲁϫⲉ ⲟⲩ ⲛⲁϥ
ⲙⲏ ⲛⲧϩⲉ ⲁⲛ ⲛⲧⲁⲓϣⲱⲡⲉ ⲙⲙⲟⲥ ϩⲁⲧϩⲏ ⲛⲧⲁⲩϣⲱⲡⲉ ϩⲱⲟⲩ ⲁⲛϣⲱⲡⲉ ⲇⲉ ϩⲛⲟⲩϩⲓⲏ ⲛⲟⲩⲱⲧ
ⲛϭⲱⲃ ⲇⲉ ⲭⲣⲉⲓⲁ ⲛⲓⲙ ⲉⲩⲁϩⲉ ⲛⲁⲩ ⲙⲡⲓⲥⲧⲟⲟⲩ ⲉⲃⲟⲗ ⲙⲙⲟⲟⲩ ⲙⲡⲓϣⲧⲟⲣⲧⲣ ⲇⲉ ⲙⲡⲃⲁⲗ ⲛⲟⲩⲭⲏⲣⲁ
ⲉϣϫⲉ ⲁⲓⲟⲩⲱⲙ ⲙⲡⲁⲟⲉⲓⲕ ⲙⲁⲩⲁⲁⲧ ⲙⲡⲓϯ ⲙⲡⲟⲣⲫⲁⲛⲟⲥ ⲛⲙⲙⲁⲓ
ⲏ ⲉϣⲱⲡⲉ ⲁⲓⲟⲃϣⲧ ⲉⲡⲉⲧⲕⲏⲕⲁϩⲏⲩ ⲉϥⲛⲁⲧⲁⲕⲟ ⲙⲡⲓϯϩⲓⲱⲱϥ
ⲉϣⲱⲡⲉ ⲙⲡⲉⲛϭⲱⲃ ⲥⲙⲟⲩ ⲉⲣⲟⲓ ⲛⲧⲁⲛⲉⲩⲛⲁϩⲃ ⲅⲁⲣ ϩⲙⲟⲙ ϩⲁⲡⲉϩⲕⲁ ⲛⲛⲁϩⲓⲉⲓⲃ
ⲉϣϫⲉ ⲁⲓϥⲓ ⲧⲟⲟⲧⲉϫⲛⲟⲩⲟⲣⲫⲁⲛⲟⲥ ⲉⲓⲙⲉⲉⲩⲉ ϫⲉⲟⲩⲛⲧⲁⲓ ⲟⲩⲛⲟϭ ⲛϭⲟⲙ
ⲉⲣⲉⲧⲁⲛⲁϩⲃ ⲡⲉ ⲛⲟⲩϩⲉ ⲉⲃⲟⲗ ⲛⲧⲁⲕⲗⲓⲥ ⲁⲩⲱ ⲉⲣⲉⲡⲁϭⲃⲟⲓ ⲟⲩⲱϣⲃ ⲉⲃⲟⲗϩⲙ ⲡⲁⲕⲉⲗⲉⲛⲕⲉϩ
ⲛⲉⲣⲉ ⲧϩⲟⲧⲉ ⲅⲁⲣ ⲙⲡϫⲟⲉⲓⲥ ⲁⲙⲁϩⲧⲉ ⲙⲙⲟⲓ ⲡⲉ
ⲏ ⲉϣⲱⲡⲉ ⲁⲓⲕⲁϩⲧⲏⲓ ⲉϩⲉⲛⲉⲛⲉ ⲙⲙⲉ
ⲏ ⲁⲓⲉⲩⲫⲣⲁⲛⲉ ⲛⲧⲉⲣⲉⲟⲩⲛⲟϭ ⲙⲙⲛⲧⲣⲙⲙⲁⲟ ϣⲱⲡⲉ ⲛⲁⲓ ⲉϣϫⲉ ⲁⲓⲣⲁϣⲉ ⲉϫⲙⲡϩⲉ ⲙⲡⲁϫⲁϫⲉ ⲏ ⲉϣⲱⲡⲉ ⲁⲓⲕⲁ ⲧⲟⲟⲧⲉϩⲣⲁⲓ ⲉϫⲛⲛⲉⲓⲙⲏⲏϣⲉ .
ⲙⲏ ⲛⲧⲛⲛⲁⲩ ⲁⲛ ⲉⲡⲣⲏ ⲉⲧⲣⲟⲩⲟⲉⲓⲛ ⲉϥϩⲱⲧⲡ ⲁⲩⲱ ⲉⲣⲉⲡⲟⲟϩ ϭⲱϫⲃ ⲛⲉⲥⲉⲥⲱⲟⲟⲩ ⲅⲁⲣ ⲁⲛ
ⲉϣϫⲉ ⲁⲓϯ ⲧⲟⲟⲧⲉⲣⲛ ⲣⲱⲓ ⲁⲓⲟⲩⲱϣⲧ ⲉⲣⲟⲥ
ⲉⲩⲉⲉⲡ ⲡⲉⲓⲕⲉⲉⲧ ⲉⲣⲟⲓ ⲉⲩⲛⲟϭ ⲛⲛⲟⲃⲉ ϫⲉⲁⲓϫⲓϭⲟⲗ ⲙⲡⲙⲧⲟ ⲉⲃⲟⲗ ⲙⲡϫⲟⲉⲓⲥ ⲉⲧϫⲟⲥⲉ
ⲉϣϫⲉ ⲁⲓⲣⲁϣⲉ ⲉϫⲙⲡϩⲉ ⲛⲛⲁϫⲁϫⲉ ⲁⲩⲱ ⲁ ⲡⲁϩⲏⲧ ϫⲟⲟⲥ ϫⲉⲉⲩⲅⲉ
ⲉⲣⲉⲡⲁⲙⲁⲁϫⲉ ⲥⲱⲧⲙ ⲉⲡⲁⲥⲁϩⲟⲩ ⲡⲉ ⲉⲓϣⲱⲡⲉ ⲛϣⲁϫⲉ ϩⲛⲟⲩⲙⲏⲏϣⲉ ⲉϥϫⲱ ⲙⲡⲁⲡⲉⲧϩⲟⲟⲩ
ⲉϣϫⲉ ⲛϩⲁϩ ⲛⲥⲟⲡ ⲁ ⲛⲁϩⲙϩⲁⲗ ⲛⲥϩⲓⲙⲉ ϫⲟⲟⲥ ϫⲉⲛⲓⲙ ⲡⲉⲧⲛⲁϯ ⲛⲁⲛ ⲛⲛⲉϥⲥⲁⲣⲝ ⲉⲟⲩⲟⲙⲟⲩ ⲉⲛⲁⲛⲟⲩⲓ ⲉⲙⲁⲧⲉ ⲛⲙⲙⲁⲩ
ⲙⲉⲣⲉ ϣⲙⲙⲟ ⲇⲉ ϣⲱⲡⲉ ⲙⲡⲁⲃⲟⲗ ⲛⲉⲣⲉ ⲡⲁⲣⲟ ⲇⲉ ⲟⲩⲏⲛ ⲛⲟⲩⲟⲛ ⲛⲓⲙ ⲉⲧⲛⲏⲩ
ⲉϣϫⲉ ⲁⲓⲣⲛⲟⲃⲉ ⲇⲉ ⲉⲙⲛϯϭⲟⲙ ⲁⲓϩⲱⲡ ⲙⲡⲁⲛⲟⲃⲉ
ⲙⲡⲉⲓϣⲓⲡⲉ ⲅⲁⲣ ϩⲏⲧϥ ⲛⲟⲩⲙⲏⲏϣⲉ ⲉⲛⲁϣⲱϥ ⲉⲧⲙϫⲉ ⲡⲁⲛⲟⲃⲉ ⲙⲡⲉⲩⲙⲧⲟ ⲉⲃⲟⲗ ⲏ ⲉϣⲱⲡⲉ ⲁⲓⲕⲁ ⲟⲩϭⲱⲃ ⲉⲣⲡⲃⲟⲗ ⲙⲡⲁⲣⲟ ⲉⲣⲉⲕⲟⲩⲛϥ ϣⲟⲩⲉⲓⲧ
ⲉⲛⲉ ⲙⲡⲓⲣϩⲟⲧⲉ ϩⲏⲧⲥ ⲛⲧϭⲓϫ ⲙⲡϫⲟⲉⲓⲥ ⲡⲉⲥϩⲁⲓ ⲇⲉ ⲉⲛⲉⲩⲛⲧⲁⲓϥ ⲉⲟⲩⲁ
ϣⲁⲓⲕⲁⲁϥ ⲛⲟⲩⲕⲗⲟⲙ ϩⲓϫⲱϥ ⲛⲧⲁⲓⲟϣϥ ⲉⲣⲟϥ
ⲧⲁⲡⲁϩϥ ⲧⲁⲧⲁⲁϥ ⲛⲁϥ ⲉⲙⲉⲓϫⲉ ⲗⲁⲁⲩ ⲛⲧⲙⲡⲉⲧⲉ ⲟⲩⲛⲧⲁⲓ ⲉⲣⲟϥ
ⲉϣϫⲉ ⲁ ⲡⲕⲁϩ ⲉⲛⲉϩ ⲁϣⲁϩⲟⲙ ⲉⲣⲟⲓ ⲏ ⲁ ⲛⲉϥⲙⲉⲧⲗⲟⲙ ⲣⲓⲙⲉ ⲉⲣⲟⲓ ϩⲓⲟⲩⲥⲟⲡ
ⲉϣϫⲉ ⲁⲓⲟⲩⲱⲙ ⲛⲧⲉϥϭⲟⲙ ⲙⲁⲩⲁⲁⲧ ⲉϫⲛⲁⲥⲟⲩ ⲉϣϫⲉ ⲁⲓϫⲓ ⲟⲛ ⲛⲧⲉⲯⲩⲭⲏ ⲙⲡϫⲟⲉⲓⲥ ⲛⲟⲩⲥⲱϣⲉ ⲁⲓⲗⲩⲡⲏ ⲙⲙⲟⲥ
ⲉⲡⲙⲁ ⲛⲧⲱⲟⲩⲛ ⲛⲟⲩⲥⲟⲩⲟ ⲉϥⲉⲧⲁⲩⲟ ⲛⲁⲓ ⲛⲟⲩⲛⲧⲏϭ ⲁⲩⲱ ⲟⲩⲃⲁⲧⲟⲥ ⲉⲡⲙⲁ ⲛⲟⲩⲉⲓⲱⲧ
ⲡⲉϫⲁϥ ⲇⲉ ⲛϭⲓⲡϫⲟⲉⲓⲥ ⲙⲙⲱⲩⲥⲏⲥ ⲉϥϫⲱ ⲙⲙⲟⲥ ϫⲉⲃⲱⲕ ϣⲁⲫⲁⲣⲁⲱ ⲁⲛⲟⲕ ⲛⲅⲁⲣ ⲡⲉ ⲛⲧⲁⲓϯⲛϣⲟⲧ ⲙⲡⲉϥϩⲏⲧ ⲁⲩⲱ ⲡϩⲏⲧ ⲛⲛⲉϥϩⲙϩⲁⲗ ϫⲉⲕⲁⲁⲥ ⲙⲛⲛⲥⲁⲛⲁⲓ ⲉⲣⲉⲛⲁⲙⲁⲉⲓⲛ ⲉⲓ ⲉϩⲣⲁⲓ ⲉϫⲱⲟⲩ
ϫⲉⲉⲧⲉⲧⲛⲉϫⲱ ⲉⲙⲙⲁⲁϫⲉ ⲛⲛⲉⲧⲛϣⲏⲣⲉ ⲁⲩⲱ ⲛⲉⲧⲛϣⲏⲣⲉ ⲉⲛⲉⲩϣⲏⲣⲉ ⲛⲛⲉⲛⲧⲁⲓⲁⲁⲩ ⲛⲛⲣⲙⲛⲕⲏⲙⲉ ⲁⲩⲱ ⲛⲁⲙⲁⲉⲓⲛ ⲧⲏⲣⲟⲩ ⲉⲛⲧⲁⲓⲁⲁⲩ ϩⲣⲁⲓ ⲛϩⲏⲧⲟⲩ ⲛⲧⲉⲧⲛⲉⲓⲙⲉ ϫⲉⲁⲛⲟⲕ ⲡⲉ ⲡϫⲟⲉⲓⲥ
ⲁϥⲃⲱⲕ ⲇⲉ ⲉϩⲟⲩⲛ ⲛϭⲓⲙⲱⲩⲥⲏⲥ ⲙⲛⲁⲁⲣⲱⲛ ⲙⲡⲉⲙⲧⲟ ⲉⲃⲟⲗ ⲙⲫⲁⲣⲁⲱ ⲡⲉϫⲁⲩ ⲛⲁϥ ϫⲉⲛⲁⲓ ⲛⲉⲧⲉⲣⲉⲡϫⲟⲉⲓⲥ ⲡⲛⲟⲩⲧⲉ ⲛⲛϩⲉⲃⲣⲁⲓⲟⲥ ϫⲱ ⲙⲙⲟⲟⲩ ϫⲉϣⲁⲧⲛⲛⲁⲩ ⲉⲛⲅⲟⲩⲱϣ ⲁⲛ ⲉϣⲓⲡⲉ ϩⲏⲧ ⲕⲱ ⲉⲃⲟⲗ ⲙⲡⲁⲗⲁⲟⲥ ϫⲉⲕⲁⲁⲥ ⲉⲩⲉϣⲙϣⲉ ⲛⲁⲓ
ⲉϣⲱⲡⲉ ⲇⲉ ⲛⲅⲟⲩⲱϣ ⲁⲛ ⲉⲕⲱ ⲉⲃⲟⲗ ⲙⲡⲁⲗⲁⲟⲥ ⲉⲓⲥ ϩⲏⲏⲧⲉ ⲁⲛⲟⲕ ϯⲛⲁⲉⲓⲛⲉ ⲙⲡⲉⲓⲛⲁⲩ ⲛⲣⲁⲥⲧⲉ ⲛⲟⲩϣϫⲉ ⲉⲛⲁϣⲱϥ ⲉⲙⲁⲧⲉ ⲉϩⲣⲁⲓ ⲉϫⲛⲛⲉⲕⲧⲟⲟϣ ⲧⲏⲣⲟⲩ
ⲛϥϩⲱⲃⲥ ⲙⲡϩⲟ ⲙⲡⲕⲁϩ ⲛⲅⲧⲙⲉϣϭⲙϭⲟⲙ ⲉⲛⲁⲩ ⲉⲡⲕⲁϩ ⲛϥⲟⲩⲱⲙ ⲙⲫⲟ ⲧⲏⲣϥ ⲙⲡⲕⲁϩ ⲛⲙⲡⲥⲉⲉⲡⲉ ⲛⲧⲁϥⲥⲉⲉⲡⲉ ⲛⲏⲧⲛ ⲉⲡⲁⲗ ⲙⲡⲉⲁⲩⲱ ⲛϥⲟⲩⲱⲙ ⲛϣⲏⲛ ⲛⲓⲙ ⲉⲧⲣⲏⲧ ϩⲣⲁⲓ ϩⲓϫⲙⲡⲕⲁϩ
ⲛⲥⲉⲙⲟⲩϩ ⲛϭⲓⲛⲉⲕⲏⲓ ⲁⲩⲱ ⲛⲏⲓ ⲛⲛⲉⲕϩⲙϩⲁⲗ ⲙⲛⲛⲏⲓ ⲧⲏⲣⲟⲩ ⲉⲧϩⲙⲡⲕⲁϩ ⲧⲏⲣϥ ⲛⲕⲏⲙⲉ ⲛⲁⲓ ⲉⲙⲡⲉⲛⲉⲕⲉⲓⲟⲧⲉ ⲛⲁⲩ ⲉⲣⲟⲟⲩ ⲉⲛⲉϩ ⲟⲩⲧⲉ ⲛⲉⲓⲟⲧⲉ ⲛⲛⲉⲩⲉⲓⲟⲧⲉ ϫⲛ ⲙⲡⲉϩⲟⲟⲩ ⲛⲧⲁⲩϣⲱⲡⲉ ϩⲓϫⲙⲡⲕⲁϩ ϣⲁϩⲣⲁⲓ ⲉⲡϩⲟⲟⲩ ⲛϩⲟⲟⲩ ⲁϥⲣⲁⲕⲧϥ ⲇⲉ ⲛϭⲓⲙⲱⲩⲥⲏⲥ ⲁϥⲉⲓ ⲉⲃⲟⲗ ϩⲓⲧⲛⲫⲁⲣⲁⲱ
ⲡⲉϫⲁⲩ ⲇⲉ ⲛⲁϥ ⲛϭⲓⲛϩⲙϩⲁⲗ ⲙⲫⲁⲣⲁⲱ ϫⲉϣⲁⲧⲛⲛⲁⲩ ⲡⲁⲓ ⲛⲁϣⲱⲡⲉ ⲛⲁⲛ ⲛϫⲣⲟⲡ ⲕⲱ ⲉⲃⲟⲗ ⲛⲛⲣⲱⲙⲉ ϫⲉⲉⲩⲉϣⲙϣⲉ ⲙⲡϫⲟⲉⲓⲥ ⲡⲉⲩⲛⲟⲩⲧⲉ ⲏ ⲕⲟⲩⲱϣ ⲉⲉⲓⲙⲉ ϫⲉⲁⲕⲏⲙⲉ ⲧⲁⲕⲟ ⲁϥⲧⲁⲕⲟ
ⲁⲩⲕⲧⲟ ⲇⲉ ⲙⲙⲱⲩⲥⲏⲥ ⲙⲛⲁⲁⲣⲱⲛ ϣⲁⲫⲁⲣⲁⲱ ⲡⲉϫⲁϥ ⲛⲁⲩ ϫⲉⲃⲱⲕ ⲛⲧⲉⲧⲛϣⲙϣⲉ ⲙⲡⲉⲧⲛⲛⲟⲩⲧⲉ ⲛⲓⲙ ⲇⲉ ⲙⲛⲛⲓⲙ ⲡⲉⲧⲛⲁⲃⲱⲕ
ⲡⲉϫⲁϥ ⲇⲉ ⲛⲁϥ ⲛϭⲓⲙⲱⲩⲥⲏⲥ ϫⲉⲉⲛⲛⲁⲃⲱⲕ ⲙⲛⲛⲉⲛϣⲓⲣⲉ ⲙⲛⲛⲉⲛϩⲗⲗⲟⲓ ⲉⲛⲛⲁⲃⲱⲕ ⲙⲛⲛⲉⲛϣⲏⲣⲉ ⲙⲛⲛⲉⲛϣⲉⲉⲣⲉ ⲙⲛⲛⲉⲛⲉⲥⲟⲟⲩ ⲙⲛⲛⲉⲛⲉϩⲟⲟⲩ ϫⲉⲡϣⲁ ⲅⲁⲣ ⲙⲡϫⲟⲉⲓⲥ ⲡⲉⲛⲛⲟⲩⲧⲉ ⲡⲉ
ⲡⲉϫⲁϥ ⲛⲁⲩ ϫⲉⲙⲁⲣⲉⲥϣⲱⲡⲉ ϩⲓⲛⲁⲓ ⲡϫⲟⲉⲓⲥ ⲛⲙⲙⲏⲧⲛ ⲟⲡⲥ ϭⲉ ϫⲉϯⲛⲁⲕⲁⲧⲏⲩⲧⲛ ⲉⲃⲟⲗ ⲙⲏⲧⲓ ⲙⲛⲧⲉⲧⲛⲁⲡⲟⲥⲕⲉⲩⲏ ⲁⲛⲁⲩ ϫⲉⲟⲩⲡⲟⲛⲏⲣⲓⲁ ⲧⲉⲧⲕⲏ ⲛⲏⲧⲛ
ⲉϩⲣⲁⲓ ϩⲙⲡⲧⲉⲣⲉⲥϣⲱⲡⲉ ϩⲓⲛⲁⲓ ⲙⲁⲣⲟⲩⲃⲱⲕ ⲛⲧⲟϥ ⲛϭⲓⲛⲛⲣⲱⲙⲉ ⲛⲧⲉⲧⲛϣⲙϣⲉ ⲙⲡⲉⲧⲛⲛⲟⲩⲧⲉ ⲡⲁⲓ ⲛⲅⲁⲣ ⲡⲉⲧⲉⲧⲛϣⲓⲛⲉ ⲛⲥⲱϥ ⲁⲩⲛⲟϫⲟⲩ ⲇⲉ ⲉⲃⲟⲗ ⲙⲡⲉⲙⲧⲟ ⲉⲃⲟⲗ ⲙⲫⲁⲣⲁⲱ
ⲡⲉϫⲁϥ ⲇⲉ ⲛϭⲓⲡϫⲟⲉⲓⲥ ⲙⲙⲱⲩⲥⲏⲥ ⲙⲛⲁⲁⲣⲱⲛ ϫⲉⲥⲟⲟⲩⲧⲛ ⲛⲧⲉⲕϭⲓϫ ⲉⲃⲟⲗ ⲉϫⲙⲡⲕⲁϩ ⲛⲕⲏⲙⲉ ⲛϥⲉⲓ ⲉϩⲣⲁⲓ ⲙⲡⲉϣϫⲉ ⲉϫⲛⲡⲕⲁϩ ⲛϥⲟⲩⲱⲙ ⲛⲛⲧⲏϭ ⲛⲓⲙ ⲉⲧϩⲓϫⲙ ⲡⲕⲁϩ ⲙⲛⲡⲕⲁⲣⲡⲟⲥ ⲧⲏⲣϥ ⲛⲛϣⲏⲛ ⲡⲁⲓ ⲛⲧⲁϥⲥⲉⲉⲡⲉ ⲉⲡⲁⲗ ⲙⲡⲉⲁⲙⲱⲩⲥⲏⲥ
ⲥⲟⲟⲩⲧⲛ ⲙⲡϭⲉⲣⲱⲃ ⲉϩⲣⲁⲓ ⲉⲧⲡⲉ ⲁⲡϫⲟⲉⲓⲥ ⲉⲓⲛⲉ ⲛⲟⲩⲧⲏⲩ ϩⲛⲧⲉϥϭⲟⲙ ⲛⲧⲟⲩⲣⲏⲥ ⲉϩⲣⲁⲓ ⲉϫⲙⲡⲕⲁϩ ϩⲙⲡⲉϩⲟⲟⲩ ⲧⲏⲣϥ ⲉⲧⲙⲙⲁⲩ ⲙⲛⲧⲉⲩϣⲏ ⲧⲏⲣⲥ ϩⲧⲟⲟⲩⲉ ⲇⲉ ⲉϥⲛⲁϣⲱⲡⲉ ⲁⲡⲧⲏⲩ ⲛⲧⲟⲩⲣⲏⲥ ϫⲓ ⲙⲡⲉϣϫⲉ
ⲁϥϫⲓ ⲙⲙⲟϥ ⲉϫⲛⲡⲕⲁϩ ⲧⲏⲣϥ ⲛⲕⲏⲙⲉ ⲁϥⲟⲩⲱϩ ⲉϩⲣⲁⲓ ⲉϫⲛⲛⲧⲟϣ ⲧⲏⲣⲟⲩ ⲛⲕⲏⲙⲉ ⲉϥⲟϣ ⲉⲙⲁⲧⲉ ⲉⲙⲡⲉϣϫⲉ ϣⲱⲡⲉ ⲛⲧⲉⲓϩⲉ ϩⲁⲧⲉϥϩⲏ ⲁⲩⲱ ⲙⲛⲛⲥⲱⲥ ⲙⲡⲉⲟⲩⲟⲛ ϣⲱⲡⲉ ϩⲓⲛⲁⲓ
ⲁϥϩⲱⲃⲥ ⲛϭⲓⲡϩⲟ ⲙⲡⲕⲁϩ ⲧⲏⲣϥ ⲁϥⲧⲁⲕⲟ ⲛϭⲓⲡⲕⲁϩ ⲁⲩⲱ ⲁϥⲟⲩⲱⲙ ⲛⲛⲧⲏϭ ⲛⲓⲙ ⲛⲧⲉⲡⲕⲁϩ ⲁⲩⲱ ⲕⲁⲣⲡⲟⲥ ⲛⲓⲙ ⲛⲛϣⲏⲛ ⲡⲁⲓ ⲛⲧⲁϥⲥⲉⲉⲡⲉ ⲉⲡⲁⲗ ⲙⲡⲉⲙⲡⲉⲗⲁⲁⲩ ⲛⲟⲩⲟⲧⲟⲩⲉⲧ ⲥⲉⲉⲡⲉ ϩⲣⲁⲓ ϩⲛⲛϣⲏⲛ ⲙⲛⲛⲉⲛⲧⲏϭ ⲧⲏⲣⲟⲩ ⲛⲧⲉⲧⲥⲱϣⲉ ⲁⲩⲱ ϩⲣⲁⲓ ϩⲙⲡⲕⲁϩ ⲧⲏⲣϥ ⲛⲕⲏⲙⲉ
ⲁϥϭⲉⲡⲏ ⲛϭⲓⲫⲁⲣⲁⲱ ⲁϥⲙⲟⲩⲧⲉ ⲉⲙⲱⲩⲥⲏⲥ ⲙⲛⲁⲁⲣⲱⲛ ⲉϥϫⲱ ⲙⲙⲟⲥ ϫⲉⲁⲓⲣⲛⲟⲃⲉ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲡⲉⲧⲛⲛⲟⲩⲧⲉ ⲁⲩⲱ ⲉϩⲟⲩⲛ ⲉⲣⲱⲧⲛ
ϣⲱⲡ ϭⲉ ⲉⲣⲱⲧⲛ ⲙⲡⲁⲛⲟⲃⲉ ⲙⲡⲉⲓⲕⲉⲥⲟⲡ ⲛⲧⲉⲧⲛϣⲗⲏⲗ ⲉϩⲣⲁⲓ ⲙⲡϫⲟⲉⲓⲥ ⲡⲉⲧⲛⲛⲟⲩⲧⲉ ⲛϥϥⲓ ⲉⲃⲟⲗ ⲙⲙⲟⲉⲓ ⲙⲡⲉⲓⲙⲟⲩ
ⲁⲙⲱⲩⲥⲏⲥ ⲇⲉ ⲉⲓ ⲉⲃⲟⲗ ϩⲓⲧⲛⲫⲁⲣⲁⲱ ⲁϥϣⲗⲏⲗ ⲉϩⲣⲁⲓ ⲉⲡⲛⲟⲩⲧⲉ
ⲡϫⲟⲉⲓⲥ ⲁϥⲕⲧⲟ ⲛⲟⲩⲧⲏⲩ ⲉⲃⲟⲗ ϩⲛⲧϩⲁⲗⲁⲥⲥⲁ ⲉϥⲛⲁϣⲧ ⲁϥϫⲓ ⲙⲡⲉϣϫⲉ ⲁϥⲛⲟⲩϫⲉ ⲙⲙⲟⲟⲩ ⲉϩⲣⲁⲓ ⲉⲧⲉⲣⲩⲑⲣⲁ ⲧϩⲁⲗⲁⲥⲥⲁ ⲙⲡⲉϥⲥⲉⲉⲡⲉ ⲛϭⲓⲟⲩϣϫⲉ ⲛⲟⲩⲱⲧ ϩⲣⲁⲓ ϩⲙⲡⲕⲁϩ ⲧⲏⲣϥ ⲛⲕⲏⲙⲉ
ⲁⲫⲁⲣⲁⲱ ϯⲛϣⲟⲧ ⲙⲡⲉϥϩⲏⲧ ⲙⲡϥⲕⲱ ⲉⲃⲟⲗ ⲛⲛϣⲏⲣⲉ ⲙⲡⲓⲥⲣⲁⲏⲗ
ⲡⲉϫⲁϥ ⲇⲉ ⲛϭⲓⲡϫⲟⲉⲓⲥ ⲙⲙⲱⲩⲥⲏⲥ ϫⲉⲥⲟⲟⲩⲧⲛ ⲛⲧⲉⲕϭⲓϫ ⲉϩⲣⲁⲓ ⲉⲧⲡⲉ ⲛϥϣⲱⲡⲉ ⲛϭⲓⲟⲩⲕⲁⲕⲉ ⲉϩⲣⲁⲓ ⲉϫⲙⲡⲕⲁϩ ⲛⲕⲏⲙⲉ ⲟⲩⲕⲁⲕⲉ ⲛϭⲟⲙϭⲙ
ⲁϥⲥⲟⲟⲩⲧⲛ ⲇⲉ ⲛϭⲓⲙⲱⲩⲥⲏⲥ ⲛⲧⲉϥϭⲓϫ ⲉϩⲣⲁⲓ ⲉⲧⲡⲉ ⲁϥϣⲱⲡⲉ ⲛϭⲓⲟⲩϭⲟⲥⲙ ⲙⲛⲟⲩϩⲁⲧⲏⲩ ⲉϩⲣⲁⲓ ⲉϫⲙⲡⲕⲁϩ ⲧⲏⲣϥ ⲛⲕⲏⲙⲉ ⲛϣⲟⲙⲧ ⲛϩⲟⲟⲩ
ⲙⲡⲉⲗⲁⲁⲩ ⲛⲁⲩ ⲉⲡⲉϥⲥⲟⲛ ⲛϣⲟⲙⲧ ⲛϩⲟⲟⲩ ⲟⲩⲇⲉ ⲙⲡⲉⲗⲁⲁⲩ ⲧⲱⲟⲩⲛ ⲉⲃⲟⲗ ϩⲓⲡⲉϥϭⲗⲟϭ ⲛϣⲟⲙⲧ ⲛϩⲟⲟⲩ ⲛϣⲏⲣⲉ ⲇⲉ ⲧⲏⲣⲟⲩ ⲙⲡⲓⲥⲣⲁⲏⲗ ⲛⲉⲣⲉⲡⲟⲩⲟⲉⲓⲛ ϣⲟⲟⲡ ⲛⲁⲩ ϩⲛϩⲱⲃ ⲛⲓⲙ ⲉⲧⲟⲩⲉⲓⲣⲉ ⲙⲙⲟⲟⲩ
ⲁϥⲙⲟⲩⲧⲉ ⲇⲉ ⲛϭⲓⲫⲁⲣⲁⲱ ⲉⲙⲱⲩⲥⲏⲥ ⲉϥϫⲱ ⲙⲙⲟⲥ ϫⲉⲃⲱⲕ ⲛⲧⲉⲧⲛϣⲙϣⲉ ⲙⲡϫⲟⲉⲓⲥ ⲡⲉⲧⲛⲛⲟⲩⲧⲉ ⲛⲧⲉⲧⲛⲕⲱ ⲛⲛⲉⲥⲟⲟⲩ ⲙⲛⲛⲉϩⲟⲟⲩ ⲧⲉⲧⲛⲁⲡⲟⲥⲕⲉⲩⲏ ⲇⲉ ϫⲓⲧⲥ ⲛⲙⲙⲏⲧⲛ
ⲡⲉϫⲁϥ ⲛⲁϥ ⲛϭⲓⲙⲱⲩⲥⲏⲥ ϫⲉⲛⲛⲉⲥϣⲱⲡⲉ ϩⲓⲛⲁⲓ ⲁⲗⲗⲁ ⲛⲧⲟⲕ ϩⲱⲱⲕ ⲟⲛ ⲕⲛⲁϯ ⲛⲁⲛ ⲛϩⲉⲛϭⲗⲓⲗ ⲙⲛϩⲛⲑⲩⲥⲓⲁ ⲛⲧⲛⲧⲁⲗⲟⲟⲩ ⲉϩⲣⲁⲓ ⲙⲡϫⲟⲉⲓⲥ ⲡⲉⲛⲛⲟⲩⲧⲉ
ⲛⲛⲧⲃⲛⲟⲟⲩⲉ ⲧⲏⲣⲟⲩ ⲛⲁⲙⲟⲟϣⲉ ⲛⲙⲙⲁⲛ ⲛⲧⲛⲧⲙϣⲱϫⲡ ⲛⲟⲩϩⲓⲉⲓⲃ ⲉⲃⲟⲗ ⲛϩⲏⲧⲟⲩ ⲉⲛⲛⲁϫⲓ ⲅⲁⲣ ⲉⲃⲟⲗ ⲛϩⲏⲧⲟⲩ ⲛⲧⲛϣⲙϣⲉ ⲙⲡϫⲟⲉⲓⲥ ⲡⲉⲛⲛⲟⲩⲧⲉ ⲁⲛⲟⲛ ⲇⲉ ⲛⲧⲛⲥⲟⲟⲩⲛ ⲁⲛ ϫⲉⲟⲩ ⲡⲉ ⲉⲧⲛⲛⲁⲧⲁⲗⲟϥ ⲉϩⲣⲁⲓ ⲙⲡϫⲟⲉⲓⲥ ⲡⲉⲛⲛⲟⲩⲧⲉ ϣⲁⲛⲧⲛⲉⲓ ⲉϩⲣⲁⲓ ⲙⲡⲙⲁ ⲉⲧⲙⲙⲁⲩ
ⲡϫⲟⲉⲓⲥ ⲇⲉ ⲁϥϯⲛϣⲟⲧ ⲙⲫⲏⲧ ⲙⲫⲁⲣⲁⲱ ⲙⲡϥⲟⲩⲱϣ ⲉⲕⲁⲁⲩ ⲉⲃⲟⲗ
ⲡⲉϫⲁϥ ⲛϭⲓⲫⲁⲣⲁⲱ ϫⲉⲥⲁϩⲱⲕ ⲉⲃⲟⲗ ⲙⲙⲟⲓ ⲛⲅϯϩⲧⲏⲕ ⲉⲣⲟⲕ ⲉⲧⲙⲧⲣⲉⲕⲟⲩⲱϩ ⲉⲧⲟⲟⲧⲕ ⲉⲛⲁⲩ ⲉⲡⲁϩⲟ ϫⲓⲛⲧⲉⲛⲟⲩ ϩⲙⲡⲉϩⲟⲟⲩ ⲛⲅⲁⲣ ⲉⲧⲕⲛⲁⲟⲩⲱⲛⲉϩ ⲛⲁⲓ ⲉⲃⲟⲗ ⲕⲛⲁⲙⲟⲩ
ⲡⲉϫⲁϥ ⲇⲉ ⲛϭⲓⲙⲱⲩⲥⲏⲥ ϫⲉⲁⲕϫⲟⲟⲥ ⲛⲛⲁⲟⲩⲱϩ ⲉⲧⲟⲟⲧⲉⲟⲩⲱⲛⲉϩ ⲉⲃⲟⲗ ⲛⲛⲁϩⲣⲛⲡⲉⲕϩⲟ
ⲛⲇⲁⲩⲉⲓⲇ ⲙⲡⲣⲕⲱϩ ⲉⲛⲉⲧⲟ ⲙⲡⲟⲛⲏⲣⲟⲥ ⲟⲩⲇⲉ ⲙⲡⲣⲕⲱϩ ⲉⲛⲉⲧⲉⲓⲣⲉ ⲛⲧⲁⲛⲟⲙⲓⲁ
ϫⲉⲛⲧϩⲉ ⲛⲟⲩⲭⲟⲣⲧⲟⲥ ⲥⲉⲛⲁϣⲟⲟⲩⲉ ϩⲛⲟⲩϭⲉⲡⲏ ⲁⲩⲱ ⲛⲧϩⲉ ⲛⲛⲓⲟⲩⲟⲟⲧⲉ ⲉⲧⲟⲩⲉⲧⲟⲩⲱⲧ ⲥⲉⲛⲁⲥⲣⲟϥⲣⲉϥ ϩⲛⲟⲩϭⲉⲡⲏ
ϩⲉⲗⲡⲓⲍⲉ ⲉⲡϫⲟⲉⲓⲥ ⲛⲅⲉⲓⲣⲉ ⲛⲟⲩⲙⲛⲧⲭⲣⲏⲥⲧⲟⲥ ⲛⲅⲟⲩⲱϩ ϩⲓϫⲙⲡⲕⲁϩ ⲛⲥⲉⲙⲟⲟⲛⲉ ⲙⲙⲟⲕ ϩⲓϫⲛⲧⲉϥⲙⲛⲧⲣⲙⲙⲁⲟ
ⲥⲁⲛⲟⲩϣⲕ ⲙⲡϫⲟⲉⲓⲥ ⲧⲁⲣⲉϥϯ ⲛⲁⲕ ⲛⲛⲁⲓⲧⲏⲙⲁ ⲙⲡⲉⲕϩⲏⲧ
ⲟⲩⲉⲛϩ ⲧⲉⲕϩⲓⲏ ⲉⲡϫⲟⲉⲓⲥ ⲛⲅϩⲉⲗⲡⲓⲍⲉ ⲉⲣⲟϥ ⲁⲩⲱ ϥⲛⲁⲉⲓⲣⲉ ⲛⲁⲕ
ϥⲛⲁⲉⲓⲛⲉ ⲉⲃⲟⲗ ⲛⲧⲉⲕⲇⲓⲕⲁⲓⲟⲥⲩⲛⲏ ⲛⲧϩⲉ ⲙⲡⲟⲩⲟⲉⲓⲛ ⲁⲩⲱ ⲛⲉⲕϩⲁⲡ ⲛⲧϩⲉ ⲙⲡⲛⲟⲩ ⲙⲙⲉⲉⲣⲉ
ϩⲩⲡⲟⲧⲁⲥⲥⲉ ⲙⲡϫⲟⲉⲓⲥ ⲁⲩⲱ ⲛⲅⲥⲉⲡⲥⲱⲡϥ ⲙⲡⲣⲕⲱϩ ⲉⲡⲉⲧⲥⲟⲩⲧⲱⲛ ϩⲙⲡⲉϥⲱⲛϩ ϩⲛⲟⲩⲣⲱⲙⲉ ⲉϥⲉⲓⲣⲉ ⲙⲙⲡⲁⲣⲁⲛⲟⲙⲓⲁ
ⲥⲁϩⲱⲕ ⲉⲃⲟⲗ ⲛⲧⲟⲣⲅⲏ ⲛⲅⲕⲱ ⲛⲥⲱⲕ ⲙⲡϭⲱⲛⲧ ⲙⲡⲣⲕⲱϩ ϩⲱⲥⲧⲉ ⲉⲣⲡⲟⲛⲏⲣⲟⲥ
ϫⲉⲛⲉⲧⲟ ⲙⲡⲟⲛⲏⲣⲟⲥ ⲥⲉⲛⲁϥⲟⲧⲟⲩ ⲉⲃⲟⲗ ⲛⲉⲧϩⲩⲡⲟⲙⲉⲓⲛⲉ ⲇⲉ ⲉⲡϫⲟⲉⲓⲥ ⲛⲧⲟⲟⲩ ⲛⲉⲧⲛⲁⲕⲗⲏⲣⲟⲛⲟⲙⲉⲓ ⲙⲡⲕⲁϩ
ⲉⲧⲓ ⲕⲉⲕⲟⲩⲓ ⲡⲉ ⲛⲧⲉⲧⲙⲡⲣⲉϥⲣⲛⲟⲃⲉ ϣⲱⲡⲉ ⲛⲅϣⲓⲛⲉ ⲛⲥⲁⲡⲉϥⲙⲁ ⲛⲅⲧⲙϩⲉ ⲉⲣⲟϥ
ⲛⲣⲙⲣⲁϣ ⲛⲧⲟⲟⲩ ⲛⲁⲕⲗⲏⲣⲟⲛⲟⲙⲉⲓ ⲙⲡⲕⲁϩ ⲁⲩⲱ ⲥⲉⲛⲁⲥⲁⲛϣ ϩⲛⲟⲩⲁϣⲏ ⲛⲉⲓⲣⲏⲛⲏ
ⲡⲣⲉϥⲣⲛⲟⲃⲉ ⲛⲁϯ ϩⲧⲏϥ ⲉⲡⲇⲓⲕⲁⲓⲟⲥ ⲛϥϩⲣⲟϫⲣⲉϫ ⲛⲛⲉϥⲟⲃϩⲉ ⲉϫⲱϥ
ⲡϫⲟⲉⲓⲥ ⲇⲉ ⲛⲁⲥⲱⲃⲉ ⲛⲥⲱϥ ϫⲉϥϭⲱϣⲧ ϫⲉⲡⲉϥϩⲟⲟⲩ ⲛⲏⲩ
ⲁⲛⲣⲉϥⲣⲛⲟⲃⲉ ⲧⲱⲕⲙ ⲛⲧⲉⲩⲥⲏϥⲉ ⲁⲩⲥⲱⲙⲛⲧ ⲛⲧⲉⲩⲡⲓⲧⲉ ⲉⲧⲁⲩⲟ ⲉϩⲣⲁⲓ ⲛⲟⲩϩⲏⲕⲉ ⲙⲛⲟⲩⲉⲃⲓⲏⲛ
ⲉⲕⲱⲛⲥ ⲛⲛⲉⲧⲥⲟⲩⲧⲱⲛ ϩⲙⲡⲉⲩϩⲏⲧ ⲉⲣⲉⲧⲉⲩⲥⲏϥⲉ ⲃⲱⲕ ⲉϩⲟⲩⲛ ⲉⲡⲉⲩϩⲏⲧ ⲁⲩⲱ ⲛⲧⲉⲛⲉⲩⲥⲟⲧⲉ ⲟⲩⲱϣϥ
ⲛⲁⲛⲟⲩ ⲟⲩⲕⲟⲩⲓ ⲙⲡⲇⲓⲕⲁⲓⲟⲥ ⲉϩⲟⲩⲉ ⲟⲩⲙⲛⲧⲣⲙⲙⲁⲟ ⲉⲛⲁϣⲱⲥ ⲛⲛⲣⲉϥⲣⲛⲟⲃⲉ
ϫⲉⲛⲉϭⲃⲟⲓ ⲛⲛⲣⲉϥⲣⲛⲟⲃⲉ ⲛⲁⲟⲩⲱϣϥ ⲡϫⲟⲉⲓⲥ ⲇⲉ ⲧⲁϫⲣⲟ ⲛⲛⲇⲓⲕⲁⲓⲟⲥ
ⲡϫⲟⲉⲓⲥ ⲥⲟⲟⲩⲛ ⲛⲛⲉϩⲓⲟⲟⲩⲉ ⲛⲛⲉϥⲡⲉⲧⲟⲩⲁⲁⲃ ⲁⲩⲱ ⲧⲉⲩⲕⲗⲏⲣⲟⲛⲟⲙⲓⲁ ⲛⲁϣⲱⲡⲉ ϣⲁⲉⲛⲉϩ
ⲛⲥⲉⲛⲁϫⲓϣⲓⲡⲉ ⲁⲛ ϩⲛⲟⲩⲟⲉⲓϣ ⲉϥϩⲟⲟⲩ ⲁⲩⲱ ⲥⲉⲛⲁⲥⲉⲓ ϩⲛⲛⲉϩⲟⲟⲩ ⲙⲡϩⲉⲃⲱⲱⲛ
ϫⲉⲛⲣⲉϥⲣⲛⲟⲃⲉ ⲛⲁⲧⲁⲕⲟ ⲛϫⲁϫⲉ ⲙⲡϫⲟⲉⲓⲥ ϩⲙⲡⲧⲣⲉⲩϫⲓⲉⲟⲟⲩ ⲛⲥⲉϫⲓⲥⲉ ϩⲛⲟⲩⲱϫⲛ ⲁⲩⲱϫⲛ ⲛⲧϩⲉ ⲛⲟⲩⲕⲁⲡⲛⲟⲥ
ϣⲁⲣⲉⲡⲣⲉϥⲣⲛⲟⲃⲉ ϫⲓ ⲉϫⲱϥ ⲛϥⲧⲙⲧⲁⲁⲩ ϣⲁⲣⲉⲡⲇⲓⲕⲁⲓⲟⲥ ⲇⲉ ϣⲛϩⲧⲏϥ ⲁⲩⲱ ⲛϥϯ
ϫⲉⲛⲉⲧⲥⲙⲟⲩ ⲉⲣⲟϥ ⲛⲁⲕⲗⲏⲣⲟⲛⲟⲙⲉⲓ ⲙⲡⲕⲁϩ ⲛⲉⲧⲥⲁϩⲟⲩ ⲇⲉ ⲙⲙⲟϥ ⲥⲉⲛⲁϥⲟⲧⲟⲩ ⲉⲃⲟⲗ
ⲉⲣⲉⲛⲉϩⲓⲟⲟⲩⲉ ⲙⲡⲣⲱⲙⲉ ⲥⲟⲩⲧⲱⲛ ϩⲓⲧⲙⲡϫⲟⲉⲓⲥ ⲁⲩⲱ ϥⲛⲁⲟⲩⲉϣⲧⲉϥϩⲓⲏ
ⲉⲣϣⲁⲛⲡⲇⲓⲕⲁⲓⲟⲥ ϩⲉⲛϥ ⲛⲁϣⲧⲟⲣⲧⲣ ⲁⲛ ϫⲉⲡϫⲟⲉⲓⲥ ϯⲛⲧⲟⲟⲧϥ
ⲛⲉⲓⲟ ⲛⲕⲟⲩⲓ ⲡⲉ ⲁⲩⲱ ⲁⲓⲣϩⲗⲗⲟ ⲙⲡⲓⲛⲁⲩ ⲉⲇⲓⲕⲁⲓⲟⲥ ⲉⲁϥⲕⲁⲁϥ ⲛⲥⲱϥ ⲟⲩⲇⲉ ⲡⲉϥⲥⲡⲉⲣⲙⲁ ⲉϥϣⲓⲛⲉ ⲛⲥⲁⲟⲉⲓⲕ
ⲙⲡⲉϩⲟⲟⲩ ⲧⲏⲣϥ ϣⲁϥⲛⲁ ⲁⲩⲱ ⲛϥϯ ⲁⲩⲱ ⲡⲉϥⲥⲡⲉⲣⲙⲁ ⲛⲁϣⲱⲡⲉ ⲉⲩⲥⲙⲟⲩ
ⲥⲁϩⲱⲕ ⲉⲃⲟⲗ ⲙⲡⲡⲉⲧϩⲟⲟⲩ ⲛⲅⲉⲓⲣⲉ ⲙⲡⲡⲉⲧⲛⲁⲛⲟⲩϥ ⲛⲅⲟⲩⲱϩ ϣⲁⲉⲛⲉϩ ⲛⲉⲛⲉϩ ϫⲉⲡϫⲟⲉⲓⲥ ⲙⲉ ⲙⲡϩⲁⲡ
ⲁⲩⲱ ϥⲛⲁⲕⲱ ⲁⲛ ⲛⲥⲱϥ ⲛⲛⲉϥⲡⲉⲧⲟⲩⲁⲁⲃ ⲥⲉⲛⲁϩⲁⲣⲉϩ ⲉⲣⲟⲟⲩ ϣⲁⲉⲛⲉϩ ⲥⲉⲛⲁⲣⲡϩⲁⲡ ⲛⲛⲉⲧⲟⲩⲁⲁⲃ ⲁⲩⲱ ⲡⲉⲥⲡⲉⲣⲙⲁ ⲛⲛⲁⲥⲉⲃⲏⲥ ⲥⲉⲛⲁϥⲟⲧϥ ⲉⲃⲟⲗ
ⲛⲇⲓⲕⲁⲓⲟⲥ ⲛⲁⲕⲗⲏⲣⲟⲛⲟⲙⲉⲓ ⲙⲡⲕⲁϩ ⲁⲩⲱ ⲥⲉⲛⲁⲟⲩⲱϩ ϩⲓϫⲱϥ ϣⲁⲉⲛⲉϩ ⲛⲉⲛⲉϩ
ⲧⲧⲁⲡⲣⲟ ⲙⲡⲇⲓⲕⲁⲓⲟⲥ ⲛⲁⲙⲉⲗⲉⲧⲁ ⲛⲧⲥⲟⲫⲓⲁ ⲁⲩⲱ ⲡⲉϥⲗⲁⲥ ⲛⲁϫⲱ ⲙⲡϩⲁⲡ
ⲡⲛⲟⲙⲟⲥ ⲙⲡⲉϥⲛⲟⲩⲧⲉ ϩⲙⲡⲉϥϩⲏⲧ ⲁⲩⲱ ⲛⲉϥⲧⲁϭⲥⲉ ⲛⲁⲥⲗⲁⲁⲧⲉ ⲁⲛ
ⲡⲣⲉϥⲣⲛⲟⲃⲉ ϯⲛϩⲧⲏϥ ⲉⲡⲇⲓⲕⲁⲓⲟⲥ ⲁⲩⲱ ϥϣⲓⲛⲉ ⲛⲥⲁⲙⲟⲟⲩⲧϥ
ⲛⲛⲉⲡϫⲟⲉⲓⲥ ⲇⲉ ⲧⲁⲁϥ ⲉϩⲣⲁⲓ ⲉⲛⲉϥϭⲓϫ ⲁⲩⲱ ⲛⲛⲉϥⲧϭⲁⲉⲓⲟϥ ⲉϥϣⲁⲛϫⲓϩⲁⲡ ⲛⲙⲙⲁϥ
ϩⲩⲡⲟⲙⲓⲛⲉ ⲉⲡϫⲟⲉⲓⲥ ⲛⲅϩⲁⲣⲉϩ ⲉⲧⲉϥϩⲓⲏ ⲁⲩⲱ ϥⲛⲁϫⲁⲥⲧⲕ ⲉⲧⲣⲉⲕⲕⲗⲏⲣⲟⲛⲟⲙⲉⲓ ⲙⲡⲕⲁϩ ⲕⲛⲁⲛⲁⲩ ⲉⲛⲣⲉϥⲣⲛⲟⲃⲉ ⲉⲩⲛⲁϥⲟⲧⲟⲩ ⲉⲃⲟⲗ
ⲁⲓⲛⲁⲓ ⲉⲡⲁⲥⲉⲃⲏⲥ ⲉϥϫⲓⲥⲉ ⲙⲙⲟϥ ⲁⲩⲱ ⲉϥⲧⲱⲟⲩⲛ ⲉϩⲣⲁⲓ ⲛⲧϩⲉ ⲛⲛⲕⲉⲇⲣⲟⲥ ⲙⲡⲗⲓⲃⲁⲛⲟⲥ
ⲁⲓⲥⲁⲁⲧϥ ⲁⲩⲱ ⲁϥⲱϫⲛ ⲁⲓϣⲓⲛⲉ ⲛⲥⲁⲡⲉϥⲙⲁ ⲙⲡⲓϩⲉ ⲉⲣⲟϥ
ϩⲁⲣⲉϩ ⲉⲧⲙⲛⲧⲃⲁⲗϩⲏⲧ ⲛⲅⲛⲁⲩ ⲉⲡⲥⲟⲟⲩⲧⲛ ϫⲉⲟⲩⲛⲟⲩϣⲱϫⲡ ϣⲟⲟⲡ ⲙⲡⲣⲱⲙⲉ ⲛⲣⲉϥⲣⲉⲓⲣⲏⲛⲏ
ⲙⲡⲁⲣⲁⲛⲟⲙⲟⲥ ⲇⲉ ⲛⲧⲟⲟⲩ ⲥⲉⲛⲁϥⲟⲧⲟⲩ ⲉⲃⲟⲗ ϩⲓⲟⲩⲥⲟⲡ ⲛϣⲱϫⲡ ⲛⲛⲁⲥⲉⲃⲏⲥ ⲥⲉⲛⲁⲧⲁⲕⲟⲟⲩ
ⲉⲣⲉⲡⲟⲩϫⲁⲓ ⲇⲉ ⲛⲛⲇⲓⲕⲁⲓⲟⲥ ⲛⲧⲙⲡϫⲟⲉⲓⲥ ⲁⲩⲱ ⲧⲉⲩⲛⲁϣⲧⲉ ⲡⲉ ϩⲙⲡⲉⲟⲩⲟⲉⲓϣ ⲛⲧⲉⲩⲑⲗⲓⲯⲓⲥ
ⲡϫⲟⲉⲓⲥ ⲛⲁⲃⲟⲏⲑⲉⲓ ⲉⲣⲟⲟⲩ ⲁⲩⲱ ⲛϥⲛⲁϩⲙⲟⲩ ⲁⲩⲱ ϥⲛⲁⲧⲟⲩϫⲟⲟⲩ ⲉⲃⲟⲗ ϩⲓⲧⲛⲛⲣⲉϥⲣⲛⲟⲃⲉ ⲁⲩⲱ ⲛϥⲛⲁϩⲙⲟⲩ ϫⲉⲁⲩϩⲉⲗⲡⲓⲍⲉ ⲉⲣⲟϥ
ⲛⲧⲉⲧⲛⲧⲁ ⲡⲛⲟⲩⲧⲉ ⲛⲁϫⲟⲟⲩ ⲛⲁⲓ ⲛⲉ ϯⲛⲁⲧⲁⲩⲟⲟⲩ
ⲁⲩⲱ ⲧⲉⲛⲟⲩ ϯⲛⲁⲡⲱⲧ ⲉϩⲣⲁⲓ ⲉⲡⲁⲙⲁ ⲁⲙⲟⲩ ⲧⲁϫⲓϣⲟϫⲛⲉ ⲛⲁⲕ ϫⲉⲉⲣⲉⲡⲉⲓⲗⲁⲟⲥ ⲛⲁⲣ ⲟⲩ ⲙⲡⲉⲕⲗⲁⲟⲥ ϩⲛⲧϩⲁⲏ ⲛⲛⲉϩⲟⲟⲩ
ⲁⲩⲱ ⲛⲧⲉⲣⲉϥⲕⲧⲟϥ ⲉⲧⲉϥⲡⲁⲣⲁⲃⲟⲗⲏ ⲡⲉϫⲁϥ ϫⲉⲡⲉϫⲉⲃⲁⲗⲁϩⲁⲙ ⲡϣⲏⲣⲉ ⲛⲃⲉⲱⲣ ⲡⲉϫⲉⲡⲣⲱⲙⲉ ⲉⲧⲓⲱⲣϩ ϩⲛⲟⲩⲙⲉ
ⲉⲧⲥⲱⲧⲙ ⲉⲛϣⲁϫⲉ ⲙⲡⲛⲟⲩⲧⲉ ⲉⲧⲥⲟⲟⲩⲧⲛ ⲛⲟⲩⲥⲃⲱ ⲉⲃⲟⲗ ϩⲓⲧⲙⲡⲉⲧϫⲟⲥⲉ ⲉⲧⲛⲁⲩ ⲉⲩϩⲟⲣⲁⲥⲓⲥ ⲛⲧⲉⲡⲛⲟⲩⲧⲉ ϩⲛⲟⲩϩⲓⲛⲏⲃ ⲉⲣⲉⲛⲉϥⲃⲁⲗ ϭⲟⲗⲡ ⲉⲃⲟⲗ
ϯⲛⲁⲧⲁⲩⲟⲥ ⲁⲩⲱ ⲧⲉⲛⲟⲩ ⲟⲛ ϯⲛⲁⲥⲙⲟⲩ ⲁⲩⲱ ⲛϥⲛⲁϩⲱⲛ ⲉϩⲟⲩⲛ ⲁⲛ ⲟⲩⲛ ⲟⲩⲥⲓⲟⲩ ⲛⲁϣⲁ ⲉⲃⲟⲗ ϩⲛⲓⲁⲕⲱⲃ ⲁⲩⲱ ⲟⲩⲛ ⲟⲩⲣⲱⲙⲉ ⲛⲁⲧⲱⲟⲩⲛ ⲉⲃⲟⲗ ϩⲙⲡⲓⲥⲣⲁⲏⲗ ϥⲛⲁⲟⲩⲱϣϥ ⲛⲛⲁⲣⲭⲏⲅⲟⲥ ⲙⲙⲱⲁⲃ ϥⲛⲁϣⲱⲗ ⲛⲛϣⲏⲣⲉ ⲧⲏⲣⲟⲩ ⲉⲛⲥⲏⲑ
ⲉⲇⲱⲙ ϥⲛⲁϣⲱⲡⲉ ⲛⲟⲩⲕⲗⲏⲣⲟⲛⲟⲙⲓⲁ ⲏⲥⲁⲩ ⲡⲉϥϫⲁϫⲉ ϥⲛⲁϣⲱⲡⲉ ⲛⲟⲩⲕⲗⲏⲣⲟⲛⲟⲙⲓⲁ ⲡⲓⲥⲣⲁⲏⲗ ⲇⲉ ⲁϥⲉⲓ ⲉϩⲣⲁⲓ ϩⲛⲟⲩϭⲟⲙ
ϥⲛⲁⲧⲱⲟⲩⲛ ⲉⲃⲟⲗ ϩⲛⲓⲁⲕⲱⲃ ⲛϥⲧⲁⲕⲟ ⲙⲡⲉⲧⲛⲁⲟⲩϫⲁⲓ ⲉⲃⲟⲗ ϩⲛⲧⲡⲟⲗⲓⲥ
ⲁⲩⲱ ⲛⲧⲉⲣⲉϥⲛⲁⲩ ⲉⲡⲁⲙⲁⲗⲏⲕ ⲁϥⲕⲟⲧϥ ⲉⲧⲉϥⲡⲁⲣⲁⲃⲟⲗⲏ ⲡⲉϫⲁϥ ϫⲉⲟⲩⲁⲣⲭⲏ ⲛⲧⲉⲛϩⲉⲑⲛⲟⲥ ⲡⲉ ⲡⲁⲙⲁⲗⲏⲕ ⲡⲉⲩⲥⲡⲉⲣⲙⲁ ⲛⲁⲧⲁⲕⲟ
ⲁⲩⲱ ⲛⲧⲉⲣⲉϥⲛⲁⲩ ⲉⲕⲁⲓⲛⲉⲟⲥ ⲁϥⲕⲟⲧϥ ⲉⲧⲉϥⲡⲁⲣⲁⲃⲟⲗⲏ ⲡⲉϫⲁϥ ϫⲉϥϫⲟⲟⲣ ⲛϭⲓⲡⲉⲕⲙⲁⲛⲟⲩⲱϩ ⲁⲩⲱ ⲉⲕϣⲁⲛⲕⲁ ⲛⲉⲕϣⲏⲣⲉ ϩⲣⲁⲓ ϩⲛⲟⲩⲡⲉⲧⲣⲁ
ⲁⲩⲱ ⲉⲩϣⲁⲛϣⲱⲡⲉ ⲛⲃⲉⲱⲣ ⲛϭⲓϩⲉⲛϣⲏⲣⲉ ⲙⲡⲁⲛⲟⲩⲣⲅⲟⲥ ⲛⲁⲥⲥⲩⲣⲓⲟⲥ ⲛⲁⲁⲓⲭⲙⲁⲗⲱⲧⲉⲩⲉ ⲙⲙⲟⲕ
ⲁⲩⲱ ⲁϥⲕⲟⲧϥ ⲟⲛ ⲉⲧⲉϥⲡⲁⲣⲁⲃⲟⲗⲏ ⲡⲉϫⲁϥ ϫⲉⲱ ⲱ ⲛⲓⲙ ⲡⲉⲧⲛⲁϣⲱⲡⲉ ⲉⲣϣⲁⲛⲡⲛⲟⲩⲧⲉ ⲕⲁ ⲛⲁⲓ
ⲁⲩⲱ ϥⲛⲏⲩ ⲉⲃⲟⲗ ϩⲛⲛϭⲓϫ ⲉⲛϭⲓⲇⲣⲉⲱⲥ ⲛⲥⲉⲑⲙⲕⲟ ⲛⲁⲥⲥⲟⲩⲣ ⲥⲉⲛⲁⲙⲉⲕϩ ⲛϩⲉⲃⲣⲁⲓⲟⲥ ⲁⲩⲱ ⲛⲧⲟⲟⲩ ϩⲓⲟⲩⲥⲟⲡ ⲥⲉⲛⲁⲧⲁⲕⲟ
ⲛⲧⲉⲣⲉⲃⲁⲗⲁϩⲁⲙ ⲇⲉ ⲧⲱⲟⲩⲛ ⲁϥⲃⲱⲕ ⲁϥⲕⲧⲟϥ ⲉϩⲣⲁⲓ ⲉⲡⲉϥⲙⲁ ⲃⲁⲗⲁⲕ ϩⲱⲱϥ ⲁϥⲕⲧⲟϥ ⲉϩⲣⲁⲓ ⲉⲡⲉϥⲏⲓ
ϩⲉⲛⲁϥ ⲉⲩϩⲏⲗ ⲉⲩϣⲁⲛⲙⲟⲩ ϣⲁⲩⲧⲁⲕⲟ ⲙⲡϭⲱⲣϭ ⲛⲟⲩⲛⲉϩ ⲛⲥⲟϭⲛ ϥⲧⲙⲁⲓⲏⲩ ⲛϭⲓⲡϣⲁϫⲉ ⲛⲧⲥⲟⲫⲓⲁ ⲉϩⲟⲩⲉ ⲡⲉϩⲟⲟⲩ ⲛⲟⲩⲛⲟϭ ⲙⲙⲛⲧⲁⲧϩⲏⲧ
ⲡϩⲏⲧ ⲙⲡⲥⲟⲫⲟⲥ ⲉⲧⲟⲟⲧϥ ϩⲓⲟⲩⲛⲁⲙ ⲙⲙⲟϥ ⲁⲩⲱ ⲡϩⲏⲧ ϩⲱⲱϥ ⲛⲛⲥⲟϭ ϩⲓϩⲃⲟⲩⲣ ⲙⲙⲟϥ
ⲁⲩⲱ ⲡⲥⲟϭ ⲉϥϣⲁⲛⲙⲟⲟϣⲉ ϩⲛⲟⲩϩⲓⲏ ⲡⲉϥϩⲏⲧ ⲛⲁϣⲱⲱⲧ ⲁⲩⲱ ⲛⲉⲧⲉϥⲛⲁⲙⲉⲉⲩⲉ ⲉⲣⲟⲟⲩ ⲧⲏⲣⲟⲩ ⲟⲩⲙⲛⲧⲁⲧϩⲏⲧ ⲇⲉ
ⲉⲣϣⲁⲛⲡⲉⲡⲛⲉⲩⲙⲁ ⲙⲡⲉⲧⲉ ⲟⲩⲛⲧϥ ⲉⲝⲟⲩⲥⲓⲁ ⲉⲓ ⲉϩⲣⲁⲓ ⲉϫⲱⲕ ⲙⲡⲣⲕⲁ ⲙⲁ ⲛⲁϥ ⲛϩⲏⲧⲕ ϫⲉⲉⲕϣⲁⲛⲕⲱ ϥⲛⲁⲧⲣⲉ ϩⲉⲛⲛⲟϭ ⲛⲛⲟⲃⲉ ϣⲱⲡⲉ ⲛϩⲏⲧⲕ
ⲟⲩⲛ ⲟⲩⲡⲟⲛⲏⲣⲓⲁ ⲉⲁⲓⲛⲁⲩ ⲉⲣⲟⲥ ϩⲁⲣⲟϥ ⲙⲡⲣⲏ ⲛⲧϩⲉ ⲛⲟⲩϩⲱⲃ ⲛⲟⲩⲱϣ ⲉⲁϥⲉⲓ ⲉⲃⲟⲗ ϩⲓⲧⲟⲟⲧϥ ⲙⲡⲉⲧⲉ ⲟⲩⲛⲧϥ ⲉⲝⲟⲩⲥⲓⲁ
ⲡⲁⲧϩⲏⲧ ⲁⲩⲧⲁⲁϥ ⲉϩⲉⲛⲛⲟϭ ⲛϫⲓⲥⲉ ⲛⲣⲙⲙⲁⲟ ϩⲱⲟⲩ ⲥⲉⲛⲁϩⲙⲟⲥ ϩⲛⲟⲩⲑⲃⲃⲓⲟ
ⲁⲓⲛⲁⲩ ⲉϩⲉⲛϩⲙϩⲁⲗ ⲉⲩϩⲓϫⲛ ϩⲉⲛϩⲧⲱⲱⲣ ϩⲉⲛⲁⲣⲭⲱⲛ ϩⲱⲟⲩ ⲉⲩⲙⲟⲟϣⲉ ϩⲓϫⲙⲡⲕⲁϩ ⲛⲧϩⲉ ⲛϩⲉⲛϩⲙϩⲁⲗ
ⲡⲉⲧϣⲓⲕⲉ ⲛⲟⲩϩⲓⲉⲓⲧ ϥⲛⲁϩⲉ ⲉϩⲣⲁⲓ ⲉⲣⲟϥ ⲁⲩⲱ ⲡⲉⲧϣⲟⲣϣⲣ ⲛⲟⲩϫⲟⲉ ⲛⲧⲟϥ ⲡⲉⲧⲉⲣⲉ ⲡϩⲟϥ ⲛⲁⲗⲟⲕⲥϥ
ⲡⲉⲧⲡⲱⲣⲕ ⲛϩⲉⲛⲱⲛⲉ ⲉϥⲛⲁϣⲡ ⲙⲕⲁϩ ⲉϫⲱⲟⲩ ⲁⲩⲱ ⲡⲉⲧⲛⲁⲡⲱϩ ⲛϩⲉⲛϣⲉ ϥⲛⲁⲕⲓⲛⲇⲉⲛⲉⲩⲉ ⲛϩⲏⲧⲟⲩ
ⲉⲣϣⲁⲛⲡⲡⲉⲛⲓⲡⲉ ⲥⲱϩⲙ ⲉⲃⲟⲗ ⲁⲩⲱ ⲛⲧⲟϥ ⲁϥϣⲧⲣⲧⲣ ⲡϩⲟ ⲁⲩⲱ ϥⲛⲁϯϭⲟⲙ ⲛⲁϥ ϩⲛⲟⲩϭⲟⲙ ⲡⲉϩⲟⲩⲟ ϭⲉ ⲙⲡⲣⲱⲙⲉ ⲧⲥⲟⲫⲓⲁ ⲧⲉ
ⲉⲣϣⲁⲛⲡϩⲟϥ ⲗⲟⲕⲥ ϩⲛⲟⲩⲕⲁⲥⲕⲥ ⲙⲛϩⲟⲩⲟ ϣⲟⲟⲡ ⲙⲡⲣⲉϥⲙⲟⲩⲧⲉ
ⲛϣⲁϫⲉ ⲛⲧⲧⲁⲡⲣⲟ ⲙⲡⲥⲟⲫⲟⲥ ⲉⲩϣⲟⲟⲡ ϩⲛⲟⲩⲭⲁⲣⲓⲥ ⲛⲉⲥⲡⲟⲧⲟⲩ ϩⲱⲱϥ ⲙⲡⲁⲧϩⲏⲧ ⲥⲉⲛⲁⲟⲙⲥϥ
ⲧⲁⲣⲭⲏ ⲛⲛϣⲁϫⲉ ⲛⲧⲉϥⲧⲁⲡⲣⲟ ⲧⲉ ⲧⲙⲛⲧⲁⲧϩⲏⲧ ⲁⲩⲱ ⲧⲉϥϩⲁⲏ ⲟⲩϣⲉⲉⲓ ⲇⲉ ⲙⲡⲟⲛⲏⲣⲟⲛ
ⲁⲩⲱ ⲡⲁⲧϩⲏⲧ ϥⲛⲁⲧⲁϣⲟ ⲛⲛⲉϥϣⲁϫⲉ ⲡⲣⲱⲙⲉ ⲛⲉⲓⲙⲉ ϫⲉⲟⲩ ⲡⲉⲛⲧⲁϥϣⲱⲡⲉ ⲁⲩⲱ ⲟⲩ ⲡⲉⲧⲛⲁϣⲱⲡⲉ ⲁⲩⲱ ⲡⲉⲧⲛⲏⲩ ⲙⲛⲛⲥⲱϥ ⲛⲓⲙ ⲡⲉⲧⲛⲁⲧⲁⲙⲟϥ ϫⲉⲛⲓⲙ ⲡⲉ
ⲡϩⲓⲥⲉ ⲛⲛⲣⲱⲙⲉ ⲛⲁⲧϩⲙⲕⲟϥ ⲡⲁⲓ ⲉⲧⲙⲡⲉϥⲉⲓⲙⲉ ⲉⲧⲣⲉϥⲃⲱⲕ ⲉⲧⲡⲟⲗⲓⲥ
ⲟⲩⲟⲓ ⲛⲉ ⲧⲡⲟⲗⲓⲥ ⲉⲩϣⲏⲣⲉ ϣⲏⲙ ⲡⲉ ⲡⲟⲩⲣⲣⲟ ⲁⲩⲱ ⲛⲟⲩⲁⲣⲭⲱⲛ ⲉⲩⲟⲩⲱⲙ ⲙⲡⲛⲁⲩ ⲛϩⲧⲟⲟⲩⲉ
ⲛⲁⲓⲁⲧⲕ ⲡⲕⲁϩ ⲉⲩϣⲏⲣⲉ ⲛⲣⲙϩⲉ ⲡⲉ ⲡⲉⲕⲣⲣⲟ ⲁⲩⲱ ⲛⲉⲕⲁⲣⲭⲱⲛ ⲉⲩⲛⲁⲟⲩⲱⲙ ϩⲛⲟⲩϭⲟⲙ ⲙⲡⲉⲟⲩⲟⲉⲓϣ ⲁⲩⲱ ⲛⲥⲉⲛⲁϫⲓϣⲓⲡⲉ ⲁⲛ
ⲛⲉⲧϩⲛ ϩⲉⲛⲙⲛⲧⲣⲉϥϫⲛⲁⲁⲩ ⲥⲉⲛⲁⲑⲃⲃⲓⲟ ⲁⲩⲱ ⲡⲏⲓ ⲛⲁⲁϣⲁϩⲟⲙ ϩⲛⲧⲟⲩⲁⲥϥⲉ ⲛⲛϭⲓϫ
ⲉⲩⲧⲁⲙⲓⲟ ⲙⲡⲟⲉⲓⲕ ⲉⲩⲥⲱⲃⲉ ⲁⲩⲱ ⲟⲩⲛⲉϩ ⲙⲛⲟⲩⲏⲣⲡ ⲉⲧⲣⲉⲛⲉⲧⲟⲛϩ ⲉⲩⲫⲣⲁⲛⲉ ⲁⲩⲱ ϩⲱⲃ ⲛⲓⲙ ⲛⲁⲥⲱⲧⲙ ⲛⲥⲁⲡϩⲁⲧ
ⲁⲩⲱ ϩⲛⲧⲉⲕⲥⲩⲛⲏⲇⲩⲥⲓⲥ ⲙⲡⲣⲥⲁϩⲟⲩ ⲙⲡⲣⲣⲟ ⲁⲩⲱ ⲙⲡⲣⲥⲁϩⲟⲩ ⲛⲟⲩⲣⲙⲙⲁⲟ ϩⲛⲛⲧⲁⲙⲉⲓⲟⲛ ⲛⲛⲉⲕⲕⲟⲓⲧⲱⲛ ϫⲉⲡϩⲁⲗⲏⲧ ⲛⲧⲡⲉ ϥⲛⲁϫⲓ ⲙⲡⲉⲕϩⲣⲟⲟⲩ ⲁⲩⲱ ⲡⲉⲧⲉⲣⲉ ⲛⲧⲛϩ ⲙⲙⲟϥ ϥⲛⲁⲧⲁⲩⲟ ⲛⲛⲉⲕϣⲁϫⲉ
ⲧⲁⲓ ⲧⲉ ⲧϩⲉ ⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲥ ⲁϣ ⲡⲉ ⲡϫⲱⲱⲙⲉ ⲛⲡⲧⲟⲩⲉⲓⲟ ⲛⲧⲉⲧⲛⲙⲁⲁⲩ ⲉⲛⲧⲁⲓⲛⲟϫⲥ ⲉⲃⲟⲗ ⲛϩⲏⲧϥ ⲏ ⲛⲧⲁⲉⲓϯ ⲧⲏⲩⲧⲛ ⲉⲃⲟⲗ ⲛⲛⲓⲙ ⲛⲉⲩⲱ ⲉⲓⲥ ϩⲏⲏⲧⲉ ⲁⲓϯ ⲧⲏⲩⲧⲛ ⲉⲃⲟⲗ ϩⲛⲛⲉⲧⲛⲛⲟⲃⲉ ⲁⲩⲱ ϩⲛⲛⲉⲧⲛⲁⲛⲟⲙⲓⲁ ⲁⲓⲛⲟⲩϫⲉ ⲉⲃⲟⲗ ⲛⲧⲉⲧⲛⲙⲁⲁⲩ
ⲉⲧⲃⲉⲟⲩ ⲁⲓⲉⲓ ⲁⲩⲱ ⲛⲉⲙⲛ ⲣⲱⲙⲉ ⲁⲉⲓⲙⲟⲩⲧⲉ ⲁⲩⲱ ⲛⲉⲙⲛ ⲡⲉⲧⲥⲱⲧⲙ ⲉⲣⲟⲓ ⲙⲏ ⲧⲁϭⲓϫ ϭⲙϭⲟⲙ ⲁⲛ ⲉⲛⲟⲩϩⲙ ⲏ ⲛⲧⲁⲡⲁⲙⲁⲁϫⲉ ϩⲣⲟϣ ⲉⲥⲱⲧⲙ ⲁⲗⲗⲁ ⲛⲉⲧⲛⲛⲟⲃⲉ ⲁϩⲉⲣⲁⲧⲟⲩ ⲛⲧⲉⲧⲛⲙⲏⲧⲉ ⲙⲛⲡⲛⲟⲩⲧⲉ ⲁⲩⲱ ⲉⲧⲃⲉⲛⲉⲧⲛⲛⲟⲃⲉ ⲁϥⲕⲱⲧⲉ ⲙⲡⲉϥϩⲟ ⲉⲃⲟⲗ ⲙⲙⲱⲧⲛ ⲉⲧⲙⲛⲁ ⲛⲏⲧⲛ ⲙⲏ ⲛⲧⲉⲙⲛ ϭⲟⲙ ⲙⲙⲟⲉⲓ ⲉⲧⲟⲩϫⲉ ⲧⲏⲩⲧⲛ ⲉⲓⲥ ϩⲏⲏⲧⲉ ϩⲣⲁⲓ ϩⲙⲡⲁϭⲱⲛⲧ ϯⲛⲁⲣ ⲧϩⲁⲗⲁⲥⲥⲁ ⲛϫⲁⲓⲉ ⲁⲩⲱ ϯⲛⲁⲕⲱ ⲛⲛⲉⲓⲉⲣⲱⲟⲩ ⲛϫⲁⲓⲉ ⲛⲥⲉϣⲟⲟⲩⲉ ⲛϭⲓⲛⲉⲩⲧⲃⲧ ⲉⲃⲟⲗ ϫⲉⲙⲛⲙⲟⲟⲩ ⲁⲩⲱ ⲛⲥⲉⲙⲟⲩ ⲉⲧⲃⲉⲡⲉⲓⲃ
ⲁⲩⲱ ϯⲛⲁϯ ⲛⲟⲩⲕⲁ ϩⲓⲱⲱⲥ ⲛⲧⲡⲉ ⲁⲩⲱ ⲧⲁⲕⲁ ⲧⲉⲥϩⲃⲥⲱ ⲛⲧϩⲉ ⲛⲟⲩϭⲟⲟⲩⲛⲉ
ⲡϫⲟⲉⲓⲥ ⲡⲉⲧⲛⲁϯ ⲛⲁⲓ ⲛⲟⲩⲗⲁⲥ ⲛⲥⲃⲱ ⲉⲧⲣⲁⲉⲓⲙⲉ ϩⲙⲡⲉⲟⲩⲟⲉⲓϣ ⲉⲧⲉϣϣⲉ ⲉⲧⲣⲁϫⲉ ⲟⲩϣⲁϫⲉ ⲡϫⲟⲉⲓⲥ ⲡⲉⲧⲛⲁⲟⲩⲱⲛ ⲛⲛⲁⲙⲁⲁϫⲉ ⲁϥⲕⲱ ⲛⲁⲓ ⲉϩⲧⲟⲟⲩⲉ ⲛⲧϩⲉ ⲙⲡⲉⲧϯ ⲥⲃⲱ ⲁϥⲟⲩⲱϩ ⲉⲣⲟⲓ ⲛⲛⲟⲩⲙⲁⲁϫⲉ ⲉⲥⲱⲧⲙ
ⲁⲩⲱ ⲧⲉⲥⲃⲱ ⲙⲡϫⲟⲉⲓⲥ ⲧⲉⲧⲛⲁⲟⲩⲱⲛ ⲛⲛⲁⲙⲁⲁϫⲉ ⲁⲛⲟⲕ ⲇⲉ ϯⲛⲁⲣ ⲁⲧⲥⲱⲧⲙ ⲁⲛ ⲁⲩⲱ ⲛϯⲛⲁⲟⲩⲱϩⲙ ⲁⲛ
ⲁⲉⲓϯ ⲛⲧⲁϫⲓⲥⲉ ⲉϩⲉⲛⲙⲁⲥⲧⲓⲅⲝ ⲁⲩⲱ ⲛⲁⲟⲩⲟⲟϭⲉ ⲉϩⲉⲛⲁⲁⲥ ⲙⲡⲓⲕⲧⲟ ⲇⲉ ⲙⲡⲁϩⲟ ⲉⲃⲟⲗ ⲙⲡϣⲓⲡⲉ ⲛⲙⲡⲁϭⲥⲉ
ⲁⲡϫⲟⲉⲓⲥ ϣⲱⲡⲉ ⲛⲁⲓ ⲛⲃⲟⲏⲑⲟⲥ ⲉⲧⲃⲉⲡⲁⲓ ⲙⲡⲓϣⲓⲡⲉ ⲁⲗⲗⲁ ⲁⲉⲓⲕⲱ ⲙⲡⲁϩⲟ ⲛⲧϩⲉ ⲛⲟⲩⲡⲉⲧⲣⲁ ⲉⲥϫⲟⲟⲣ ⲁⲩⲱ ⲁⲓⲉⲓⲙⲉ ϫⲉⲛϯⲛⲁϫⲓ ϣⲓⲡⲉ ⲁⲛ
ϫⲉϥϩⲏⲛ ⲉⲣⲟⲓ ⲛϭⲓⲡⲉⲛⲧⲁϥⲧⲙⲁⲉⲓⲟⲉⲓ ⲛⲓⲙ ⲡⲉⲧϫⲓ ϩⲁⲡ ⲛⲙⲙⲁⲣⲉϥⲁϩⲉ ⲉⲣⲁⲧϥ ⲉⲣⲟⲓ ϩⲓⲟⲩⲥⲟⲡ ⲁⲩⲱ ⲛⲓⲙ ⲡⲉⲧⲛⲁⲕⲣⲓⲛⲉ ⲛⲙⲙⲁⲓ ⲙⲁⲣⲉϥϩⲱⲛ ⲉⲣⲟⲓ
ⲉⲓⲥ ϩⲏⲏⲧⲉ ⲡϫⲟⲉⲓⲥ ⲡⲉⲧⲛⲁⲃⲟⲏⲑⲓⲁ ⲉⲣⲟⲓ ⲛⲓⲙ ⲡⲉⲧⲛⲁⲑⲙⲕⲟⲉⲓ ⲉⲓⲥ ϩⲏⲏⲧⲉ ⲛⲧⲱⲧⲛ ⲧⲏⲣⲧⲛ ⲧⲉⲧⲛⲁⲣ ⲡⲗϭⲉ ⲛⲧϩⲉ ⲛⲛⲓϩⲟⲉⲓⲧⲉ ⲁⲩⲱ ⲥⲉⲛⲁⲟⲩⲉⲙ ⲧⲏⲩⲧⲛ ⲛⲧϩⲉ ⲛⲛϫⲟⲟⲗⲉⲥ
ⲛⲓⲙ ⲛϩⲏⲧ ⲧⲏⲩⲧⲛ ⲡⲉⲧⲣⲁ ϩⲟⲧⲉ ϩⲏⲧϥ ⲙⲡϫⲟⲉⲓⲥ ⲙⲁⲣⲉϥⲥⲱⲧⲙ ⲉⲡⲉϩⲣⲟⲟⲩ ⲙⲡⲉϥϣⲏⲣⲉ ⲛⲉⲧⲙⲟⲟϣⲉ ϩⲙⲡⲕⲁⲕⲉ ⲉⲙⲛⲧⲟⲩ ⲟⲩⲟⲉⲓⲛ ⲁⲛⲁⲩ ⲉⲡⲟⲩⲟⲉⲓⲛ ⲛⲁϩⲧⲉ ⲉⲡⲣⲁⲛ ⲙⲡϫⲟⲉⲓⲥ ⲁⲩⲱ ⲛⲧⲉⲧⲛⲧⲁϫⲣⲉ ⲧⲏⲩⲧⲛ ⲉϫⲙⲡⲛⲟⲩⲧⲉ
ⲉⲓⲥ ϩⲏⲏⲧⲉ ⲧⲏⲣⲧⲛ ⲧⲉⲧⲛϫⲉⲣⲟ ⲛⲟⲩⲕⲱϩⲧ ⲁⲩⲱ ⲧⲉⲧⲛϯ ϭⲟⲙ ⲙⲡϣⲁϩ ⲙⲡⲕⲱϩⲧ ⲃⲱⲕ ϩⲙⲡⲟⲩⲟⲉⲓⲛ ⲙⲡⲉⲧⲛⲕⲱϩⲧ ⲁⲩⲱ ϩⲛⲡϣⲁϩ ⲉⲛⲧⲁⲧⲉⲧⲛϫⲉⲣⲱϥ ⲛⲧⲁⲛⲁⲓ ϣⲱⲡⲉ ⲙⲙⲱⲧⲛ ⲉⲧⲃⲏⲏⲧⲧⲉⲧⲛⲁⲛⲕⲟⲧⲕ ϩⲛⲟⲩⲗⲩⲡⲏ
ⲡϫⲟⲉⲓⲥ ⲡⲣⲣⲟ ⲛⲁⲉⲩⲫⲣⲁⲛⲉ ϩⲛⲧⲉⲕϭⲟⲙ ⲁⲩⲱ ϥⲛⲁⲧⲉⲗⲏⲗ ⲉⲙⲁⲧⲉ ϩⲙⲡⲉⲕⲟⲩϫⲁⲓ
ⲁⲕϯ ⲛⲁϥ ⲙⲡⲟⲩⲱϣ ⲙⲡⲉϥϩⲏⲧ ⲁⲩⲱ ⲙⲡⲕϩⲟⲩⲣⲱⲱϥ ⲙⲡⲥⲟⲡⲥ ⲛⲛⲉϥⲥⲡⲟⲧⲟⲩ
ϫⲉⲁⲕⲧⲣⲉϥⲣϣⲟⲣⲡ ϩⲛⲛⲉⲥⲙⲟⲩ ⲛⲧⲉⲕⲙⲛⲧⲭⲣⲓⲥⲧⲟⲥ ⲇⲓⲁⲯⲁⲗⲙⲁ ⲁⲕⲕⲱ ⲛⲟⲩⲕⲗⲟⲙ ⲉϫⲛⲧⲉϥⲁⲡⲉ ⲉⲃⲟⲗ ϩⲛⲟⲩⲱⲛⲉ ⲙⲙⲉ
ⲁϥⲁⲓⲧⲉⲓ ⲙⲙⲟⲕ ⲛⲟⲩⲱⲛϩ ⲁⲕⲧⲁⲁϥ ⲛⲁϥ ⲟⲩⲁϣⲏ ⲛϩⲟⲟⲩ ϣⲁⲉⲛⲉϩ ⲁⲩⲱ ϣⲁⲉⲛⲉϩ ⲛⲉⲛⲉϩ
ⲟⲩⲛⲟϭ ⲡⲉ ⲡⲉϥⲉⲟⲟⲩ ϩⲙⲡⲉⲕⲟⲩϫⲁⲓ ⲕⲛⲁⲕⲱ ⲉϫⲱϥ ⲛⲟⲩⲉⲟⲟⲩ ⲙⲛⲟⲩⲥⲁ
ϫⲉⲕⲛⲁϯ ⲛⲁϥ ⲛⲟⲩⲥⲙⲟⲩ ϣⲁⲉⲛⲉϩ ⲛⲉⲛⲉϩ ⲕⲛⲁⲉⲩⲫⲣⲁⲛⲉ ⲙⲙⲟϥ ϩⲛⲟⲩⲣⲁϣⲉ ⲙⲛⲡⲉⲕϩⲟ
ϫⲉⲡⲣⲣⲟ ϩⲉⲗⲡⲓⲍⲉ ⲉⲡϫⲟⲉⲓⲥ ⲁⲩⲱ ⲛⲛⲉϥⲕⲓⲙ ϩⲙⲡⲛⲁ ⲙⲡⲉⲧϫⲟⲥⲉ
ⲉⲩⲉϩⲉ ⲉⲧⲉⲕϭⲓϫ ϩⲛⲛⲉⲕϫⲁϫⲉ ⲧⲏⲣⲟⲩ ⲉⲣⲉⲧⲉⲕⲟⲩⲛⲁⲙ ϩⲉ ⲉⲟⲩⲟⲛ ⲛⲓⲙ ⲉⲧⲙⲟⲥⲧⲉ ⲙⲙⲟⲕ
ⲉⲕⲉⲕⲁⲁⲩ ⲛⲧϩⲉ ⲛⲟⲩⲧⲣⲓⲣ ⲛⲕⲱϩⲧ ⲉⲩⲟⲩⲟⲉⲓϣ ⲙⲡⲉⲕⲙⲧⲟ ⲉⲃⲟⲗ ⲡϫⲟⲉⲓⲥ ⲡϫⲟⲉⲓⲥ ⲕⲛⲁϣⲧⲣⲧⲱⲣⲟⲩ ϩⲛⲧⲉⲕⲟⲣⲅⲏ ⲛⲧⲉⲟⲩⲥⲁⲧⲉ ⲟⲩⲟⲙⲟⲩ
ⲕⲛⲁⲧⲁⲕⲟ ⲙⲡⲉⲩⲕⲁⲣⲡⲟⲥ ⲉⲃⲟⲗ ϩⲙⲡⲕⲁϩ ⲁⲩⲱ ⲡⲉⲩⲥⲡⲉⲣⲙⲁ ⲉⲃⲟⲗ ϩⲛⲛϣⲏⲣⲉ ⲛⲛⲣⲱⲙⲉ
ϫⲉⲁⲩⲣⲓⲕⲉ ⲉⲣⲟⲕ ⲛϩⲉⲛⲡⲉⲧϩⲟⲟⲩ ⲁⲩⲙⲉⲉⲩⲉ ⲉϩⲉⲛϣⲟϫⲛⲉ ⲉⲛⲥⲉⲛⲁϣⲧⲁϩⲟⲟⲩ ⲉⲣⲁⲧⲟⲩ ⲁⲛ
ϫⲉⲕⲛⲁⲕⲱ ⲙⲙⲟⲟⲩ ⲉⲧⲣⲉⲩϩⲟⲙⲟⲩ ⲕⲛⲁⲥⲟⲃⲧⲉ ⲙⲡⲉⲩϩⲟ ϩⲛϩⲉⲛⲥⲉⲉⲡⲉ
ϫⲓⲥⲉ ⲡϫⲟⲉⲓⲥ ϩⲛⲧⲉⲕϭⲟⲙ ⲧⲛⲛⲁϫⲱ ⲧⲛⲯⲁⲗⲗⲉⲓ ⲛⲛⲉⲕϭⲟⲙ
ⲡⲉϫⲁϥ ⲛϭⲓⲡϫⲟⲉⲓⲥ ⲙⲙⲱⲩⲥⲏⲥ ϫⲉϫⲓⲛⲧⲉⲛⲟⲩ ⲕⲛⲁⲛⲁⲩ ⲉⲛⲉⲧⲓⲛⲁⲁⲁⲩ ⲙⲫⲁⲣⲁⲱ ⲉϥⲛⲁⲕⲁⲁⲩ ⲉⲃⲟⲗ ϩⲛⲟⲩϭⲓϫ ⲉⲥϫⲟⲟⲣ ⲁⲩⲱ ⲛϥⲛⲟϫⲟⲩ ⲉⲃⲟⲗ ϩⲛⲡⲉϥⲕⲁϩ ϩⲛⲟⲩϭⲓϫ ⲉⲥϫⲟⲥⲉ
ⲁⲡⲛⲟⲩⲧⲉ ϣⲁϫⲉ ⲙⲛⲙⲱⲩⲥⲏⲥ ⲉϥϫⲱ ⲙⲙⲟⲥ ϫⲉⲁⲛⲟⲕ ⲡⲉ ⲡϫⲟⲉⲓⲥ
ⲁⲓⲟⲩⲱⲛⲉϩ ⲉⲃⲟⲗ ⲛⲁⲃⲣⲁϩⲁⲙ ⲙⲛⲓⲥⲁⲕ ⲙⲛⲓⲁⲕⲱⲃ ⲉⲉⲓϣⲟⲟⲡ ⲛⲁⲩ ⲛⲛⲟⲩⲧⲉ ⲁⲩⲱ ⲡⲁⲣⲁⲛ ⲙⲡⲓⲟⲩⲟⲛⲉϩϥ ⲉⲣⲟⲟⲩ
ⲁⲩⲱ ⲁⲓⲥⲙⲓⲛⲉ ⲛⲧⲁⲇⲓⲁⲑⲏⲕⲏ ⲛⲙⲙⲁⲩ ϩⲱⲥⲧⲉ ⲉϯ ⲛⲁⲩ ⲙⲡⲕⲁϩ ⲛⲛⲉⲭⲁⲛⲁⲛⲁⲓⲟⲥ ⲡⲕⲁϩ ⲛⲧⲁⲩⲟⲩⲱϩ ϩⲣⲁⲓ ⲛϩⲏⲧϥ ⲡⲁⲓ ⲛⲧⲁⲩⲣⲣⲙⲛϭⲟⲉⲓⲗⲉ ϩⲣⲁⲓ ϩⲓϫⲱϥ
ⲁⲛⲟⲕ ⲇⲉ ⲁⲓⲥⲱⲧⲙ ⲉⲡⲁϣⲁϩⲟⲙ ⲛⲛϣⲏⲣⲉ ⲙⲡⲓⲥⲣⲁⲏⲗ ⲡⲁⲓ ⲉⲧⲉⲣⲉⲛⲣⲙⲛⲕⲏⲙⲉ ⲉⲓⲣⲉ ⲙⲙⲟϥ ⲛϩⲙϩⲁⲗ ϩⲣⲁⲓ ⲛϩⲏⲧϥ ⲁⲩⲱ ⲁⲓⲣⲡⲙⲉⲉⲩⲉ ⲛⲧⲉⲧⲛⲇⲓⲁⲑⲏⲕⲏ
ⲃⲱⲕ ϭⲉ ⲛⲅϫⲟⲟⲥ ⲛⲛϣⲏⲣⲉ ⲙⲡⲓⲥⲣⲁⲏⲗ ⲉⲕϫⲱ ⲙⲙⲟⲥ ϫⲉⲁⲛⲟⲕ ⲡⲉ ⲡϫⲟⲉⲓⲥ ϯⲛⲁⲛⲧⲏⲩⲧⲛ ⲉⲃⲟⲗ ϩⲛⲡϫⲓⲛϭⲟⲛⲥ ⲛⲛⲣⲙⲛⲕⲏⲙⲉ ⲛⲧⲁⲛⲉϩⲙⲧⲏⲩⲧⲛ ⲉⲃⲟⲗ ϩⲛⲧⲙⲛⲧϩⲙϩⲁⲗ ⲧⲁⲥⲱⲧⲉ ⲙⲙⲱⲧⲛ ⲉⲃⲟⲗ ϩⲛⲟⲩϭⲃⲟⲓ ⲉϥϫⲟⲥⲉ ⲙⲛⲟⲩⲛⲟϭ ⲛϩⲁⲡ
ⲧⲁϫⲓⲧⲏⲩⲧⲛ ⲛⲁⲓ ⲛⲟⲩⲗⲁⲟⲥ ⲧⲁϣⲱⲡⲉ ⲛⲏⲧⲛ ⲛⲛⲟⲩⲧⲉ ⲛⲧⲉⲧⲛⲉⲓⲙⲉ ϫⲉⲁⲛⲟⲕ ⲡⲉ ⲡϫⲟⲉⲓⲥ ⲡⲉⲧⲛⲛⲟⲩⲧⲉ ⲡⲉⲧⲉⲓⲛⲉ ⲙⲙⲱⲧⲛ ⲉⲃⲟⲗ ϩⲙⲡϫⲓⲛϭⲟⲛⲥ ⲛⲛⲣⲙⲛⲕⲏⲙⲉ
ⲧⲁϫⲓⲧⲏⲩⲧⲛ ⲉϩⲟⲩⲛ ⲉⲡⲕⲁϩ ⲡⲁⲓ ⲛⲧⲁⲓⲥⲟⲟⲩⲧⲛ ⲛⲧⲁϭⲓϫ ⲉⲃⲟⲗ ⲉϯ ⲙⲙⲟϥ ⲛⲁⲃⲣⲁϩⲁⲙ ⲙⲛⲓⲥⲁⲕ ⲙⲛⲓⲁⲕⲱⲃ ⲧⲁⲧⲁⲁϥ ⲛⲏⲧⲛ ϩⲛⲟⲩⲕⲗⲏⲣⲟⲥ ⲁⲛⲟⲕ ⲡⲉ ⲡϫⲟⲉⲓⲥ
ⲁⲙⲱⲩⲥⲏⲥ ϣⲁϫⲉ ⲛⲧⲉⲓϩⲉ ⲙⲛⲛϣⲏⲣⲉ ⲙⲡⲓⲥⲣⲁⲏⲗ ⲙⲡⲟⲩⲥⲱⲧⲙ ⲛⲥⲱϥ ⲉⲃⲟⲗ ϩⲛⲧⲙⲛⲧϩⲏⲧ ϣⲏⲙ ⲙⲛⲛⲉϩⲃⲏⲩⲉ ⲉⲧⲛⲁϣⲧ
ⲡⲉϫⲁϥ ⲇⲉ ⲛϭⲓⲡϫⲟⲉⲓⲥ ⲛⲛⲁϩⲣⲛⲙⲱⲩⲥⲏⲥ ⲉϥϫⲱ ⲙⲙⲟⲥ
ϫⲉⲃⲱⲕ ⲉϩⲟⲩⲛ ⲛⲅϣⲁϫⲉ ⲙⲛⲫⲁⲣⲁⲱ ⲡⲣⲣⲟ ⲛⲕⲏⲙⲉ ϫⲉⲕⲁⲁⲥ ⲉϥⲉⲕⲱ ⲉⲃⲟⲗ ⲛⲛϣⲏⲣⲉ ⲙⲡⲓⲥⲣⲁⲏⲗ ⲉⲃⲟⲗ ϩⲛⲡⲉϥⲕⲁϩ
ⲁϥϣⲁϫⲉ ⲇⲉ ⲛϭⲓⲙⲱⲩⲥⲏⲥ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲉϥϫⲱ ⲙⲙⲟⲥ ϫⲉⲉⲓⲥϩⲏⲏⲧⲉ ⲙⲡⲉⲛϣⲏⲣⲉ ⲙⲡⲓⲥⲣⲁⲏⲗ ⲥⲱⲧⲙ ⲛⲁⲓ ⲁⲩⲱ ⲛⲁϣ ⲛϩⲉ ϥⲛⲁⲥⲱⲧⲙ ⲛϭⲓⲫⲁⲣⲁⲱ ⲁⲛⲟⲕ ⲇⲉ ⲛϯⲥⲟⲟⲩⲛ ⲁⲛ ⲛϣⲁϫⲉ
ⲁϥϣⲁϫⲉ ⲇⲉ ⲛϭⲓⲡϫⲟⲉⲓⲥ ⲙⲛⲙⲱⲩⲥⲏⲥ ⲙⲛⲁⲁⲣⲱⲛ ⲁⲩⲱ ⲁϥⲥⲙⲛⲧⲥ ⲛⲙⲙⲁⲩ ⲉⲃⲱⲕ ⲫⲁⲣⲁⲱ ⲡⲣⲣⲟ ⲛⲕⲏⲙⲉ ϩⲱⲥⲧⲉ ⲉⲉⲓⲛⲉ ⲉⲃⲟⲗ ⲛⲛϣⲏⲣⲉ ⲙⲡⲓⲥⲣⲁⲏⲗ ⲉⲃⲟⲗ ϩⲛⲡⲕⲁϩ ⲛⲕⲏⲙⲉ
ⲁⲩⲱ ⲛⲁⲓ ⲛⲉ ⲛⲁⲣⲭⲏⲅⲟⲥ ⲛⲛⲏⲓ ⲛⲛⲉⲩⲡⲁⲧⲣⲓⲁ ⲛϣⲏⲣⲉ ⲛϩⲣⲟⲩⲃⲏⲛ ⲡϣⲣⲡ ⲙⲙⲓⲥⲉ ⲙⲡⲓⲥⲣⲁⲏⲗ ⲉⲛⲱⲭ ⲙⲛⲫⲁⲗⲗⲟⲩⲥ ⲁⲥⲣⲱⲛ ⲙⲛⲭⲁⲣⲙⲉⲓ ⲧⲁⲓ ⲧⲉ ⲧⲣⲁⲓⲧⲉ ⲛϩⲣⲟⲩⲃⲏⲛ
ⲛϣⲏⲣⲉ ⲇⲉ ⲛⲥⲩⲙⲉⲱⲛ ⲉⲙⲟⲩⲏⲗ ⲙⲛⲓⲁⲙⲉⲓⲛ ⲗⲱⲧ ⲙⲛⲁⲭⲉⲓⲙ ⲥⲁⲁⲣ ⲙⲛⲥⲁⲟⲩⲗ ⲡⲉⲃⲟⲗ ϩⲛⲧⲉⲫⲟⲓⲛⲓⲥⲥⲁ ⲛⲁⲓ ⲛⲉ ⲙⲡⲁⲧⲣⲓⲁ ⲛⲛⲏⲓ ⲛⲥⲩⲙⲉⲱⲛ
ⲁⲩⲱ ⲛⲁⲓ ⲛⲉ ⲛⲣⲁⲛ ⲛⲛϣⲏⲣⲉ ⲛⲗⲉⲩⲉⲓ ⲕⲁⲧⲁⲛⲉⲩⲣⲁⲓⲧⲉ ⲅⲉⲇⲥⲱⲛ ⲙⲛⲕⲁⲁⲑ ⲙⲛⲙⲉⲣⲁⲣⲉⲓ ⲁⲩⲱ ⲛⲁⲓ ⲛⲉ ⲛⲣⲟⲙⲡⲉ ⲙⲡⲱⲛϩ ⲛⲗⲉⲩⲉⲓ ϣⲉ ⲙⲁⲃⲥⲁϣϥⲉ ⲛⲣⲟⲙⲡⲉ
ⲁⲩⲱ ⲛⲁⲓ ⲛⲉ ⲛϣⲏⲣⲉ ⲛⲅⲉⲇⲥⲱⲛ ⲗⲟⲃⲉⲛⲓ ⲙⲛⲥⲉⲙⲉⲉⲓ ⲛⲏⲓ ⲛⲛⲉⲩⲡⲁⲧⲣⲓⲁ
ⲛϣⲏⲣⲉ ⲛⲕⲁⲁⲑ ⲁⲙⲃⲣⲁⲙ ⲙⲛⲓⲥⲥⲁⲁⲣ ⲭⲉⲃⲣⲱⲛ ⲙⲛⲟⲍⲉⲓⲏⲗ ⲁⲩⲱ ⲛⲣⲟⲙⲡⲉ ⲙⲡⲱⲛϩ ⲛⲕⲁⲁⲑ ϣⲉ ⲙⲁⲃϣⲟⲙⲧⲉ ⲛⲣⲟⲙⲡⲉ
ⲛϣⲏⲣⲉ ⲇⲉ ⲙⲙⲉⲣⲁⲣⲉⲓ ⲙⲟⲟⲗⲉⲓ ⲙⲛⲟⲙⲟⲩⲥⲉⲓ ⲛⲁⲓ ⲛⲉ ⲛⲏⲓ ⲛⲛⲡⲁⲧⲣⲓⲁ ⲛⲗⲉⲩⲉⲓ ⲕⲁⲧⲁⲛⲉⲩⲣⲁⲓⲧⲉ
ⲁϥϫⲓ ⲇⲉ ⲛϭⲓⲁⲙⲃⲣⲁⲙ ⲛⲓⲱⲭⲁⲃⲉⲗ ⲧϣⲉⲉⲣⲉ ⲙⲡⲥⲟⲛ ⲙⲡⲉϥⲉⲓⲱⲧ ⲛⲁϥ ⲛⲥϩⲓⲙⲉ ⲁⲥϫⲡⲟ ⲛⲁϥ ⲛⲁⲁⲣⲱⲛ ⲙⲛⲙⲱⲩⲥⲏⲥ ⲙⲛⲙⲁⲣⲓⲁⲙ ⲧⲉⲩⲥⲱⲛⲉ ⲛⲣⲟⲙⲡⲉ ⲇⲉ ⲙⲡⲱⲛϩ ⲛⲁⲙⲃⲣⲁⲙ ϣⲉ ⲙⲁⲃⲧⲁⲥⲉ ⲛⲣⲟⲙⲡⲉ
ⲛϣⲏⲣⲉ ⲇⲉ ⲛⲓⲥⲥⲁⲁⲣ ⲕⲟⲣⲉ ⲙⲛⲁⲫⲉⲕ ⲙⲛⲥⲉⲭⲓⲣ
ⲁⲩⲱ ⲛϣⲏⲣⲉ ⲛⲟⲍⲉⲓⲏⲗ ⲉⲗⲉⲓⲥⲁⲫⲁⲛ ⲙⲛⲥⲉⲧⲣⲓ
ⲁⲁⲣⲱⲛ ⲇⲉ ϫⲓ ⲛⲁϥ ⲛⲉⲗⲓⲥⲁⲃⲉⲑ ⲧϣⲉⲉⲣⲉ ⲛⲧϣⲉⲉⲣⲉ ⲛⲁⲙⲉⲓⲛⲁⲇⲁⲃ ⲧⲥⲱⲛⲉ ⲛⲛⲁⲁⲥⲥⲱⲛ ⲛⲥϩⲓⲙⲉ ⲁⲥϫⲡⲟ ⲛⲁϥ ⲛⲛⲁⲇⲁⲃ ⲙⲛⲁⲃⲓⲟⲩⲇ ⲙⲛⲉⲗⲉⲁⲍⲁⲣ ⲙⲛⲓⲑⲁⲙⲁⲣ
ⲛϣⲏⲣⲉ ⲇⲉ ⲛⲕⲟⲣⲉ ⲁⲥⲉⲓⲣ ⲙⲛⲉⲗⲕⲁⲛⲁ ⲙⲛⲁⲃⲓⲑⲁⲙ ⲛⲁⲓ ⲛⲉ ⲛⲣⲁⲓⲧⲉ ⲛⲕⲟⲣⲉ
ⲁⲉⲗⲉⲁⲍⲁⲣ ⲡϣⲏⲣⲉ ⲛⲁⲁⲣⲱⲛ ϫⲓ ⲛⲁϥ ⲛⲟⲩⲥϩⲓⲙⲉ ⲉⲃⲟⲗ ϩⲛⲛϣⲉⲉⲣⲉ ⲙⲫⲟⲩⲧⲓⲏⲗ ⲁⲥϫⲡⲟ ⲛⲁϥ ⲙⲫⲓⲛⲉⲉⲥ ⲛⲁⲓ ⲛⲉ ⲛⲁⲣⲭⲏ ⲙⲛⲛⲡⲁⲧⲣⲓⲁ ⲛⲛⲗⲉⲩⲓⲧⲏⲥ ⲕⲁⲧⲁⲛⲉⲩⲣⲁⲓⲧⲉ
ⲡⲁⲓ ⲡⲉ ⲁⲁⲣⲱⲛ ⲙⲛⲙⲱⲩⲥⲏⲥ ⲛⲁⲓ ⲉⲛⲧⲁⲡⲛⲟⲩⲧⲉ ϫⲟⲟⲥ ⲛⲁⲩ ⲉⲉⲓⲛⲉ ⲛⲛϣⲏⲣⲉ ⲙⲡⲓⲥⲣⲁⲏⲗ ⲉⲃⲟⲗ ϩⲛⲕⲏⲙⲉ ⲙⲛⲡⲉⲩⲙⲏⲏϣⲉ
ⲛⲁⲓ ⲛⲉ ⲉⲛⲧⲁⲩϣⲁϫⲉ ⲙⲛⲫⲁⲣⲁⲱ ⲡⲣⲣⲟ ⲛⲕⲏⲙⲉ ⲁⲩⲉⲓⲛⲉ ⲛⲛϣⲏⲣⲉ ⲙⲡⲓⲥⲣⲁⲏⲗ ⲉⲃⲟⲗ ϩⲛⲕⲏⲙⲉ ⲡⲁⲓ ⲡⲉ ⲁⲁⲣⲱⲛ ⲙⲛⲙⲱⲩⲥⲏⲥ
ϩⲛⲡⲉϩⲟⲟⲩ ⲉⲛⲧⲁⲡϫⲟⲉⲓⲥ ϣⲁϫⲉ ⲙⲛⲙⲱⲩⲥⲏⲥ ϩⲣⲁⲓ ϩⲛⲕⲏⲙⲉ
ⲁϥϣⲁϫⲉ ⲛϭⲓⲡϫⲟⲉⲓⲥ ⲙⲛⲙⲱⲩⲥⲏⲥ ⲉϥϫⲱ ⲙⲙⲟⲥ ϫⲉⲁⲛⲟⲕ ⲡⲉ ⲡϫⲟⲉⲓⲥ ϣⲁϫⲉ ⲙⲛⲫⲁⲣⲁⲱ ⲡⲣⲣⲟ ⲛⲕⲏⲙⲉ ⲛⲛⲉⲧⲓⲛⲁϫⲟⲟⲩ ⲛⲁⲕ
ⲡⲉϫⲁϥ ⲛϭⲓⲙⲱⲩⲥⲏⲥ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ϫⲉⲉⲓⲥϩⲏⲏⲧⲉ ⲁⲛⲟⲕ ⲁⲛⲕ ⲟⲩϩⲁϭⲃⲥⲙⲏ ⲁⲩⲱ ⲛⲁϣ ⲛϩⲉ ⲫⲁⲣⲁⲱ ⲛⲁⲥⲱⲧⲙ ⲉⲣⲟⲓ
ⲁ ⲓⲱⲃ ⲇⲉ ⲟⲛ ⲟⲩⲱϩ ⲉⲧⲟⲟⲧϥ ⲡⲉϫⲁϥ ϩⲙⲡⲉⲡⲣⲟϩⲟⲙⲓⲟⲛ
ϫⲉⲡϫⲟⲉⲓⲥ ⲟⲛϩ ⲡⲉⲛⲧⲁϥⲕⲣⲓⲛⲉ ⲙⲙⲟⲓ ϩⲓⲛⲁⲓ ⲁⲩⲱ ⲡⲡⲁⲛⲧⲟⲕⲣⲁⲧⲱⲣ ⲡⲉⲛⲧⲁϥⲛⲉϭⲥ ⲧⲁⲯⲩⲭⲏ
ϫⲉⲉⲧⲉⲓ ⲉⲣⲉⲡⲁⲛⲓⲃⲉ ⲛϩⲏⲧ ⲁⲩⲱ ⲉⲣⲉⲡⲉⲡⲛⲉⲩⲙⲁ ⲉⲧⲟⲩⲁⲁⲃ ϩⲛⲛⲁϭⲃϣⲁ
ⲛⲛⲉⲛⲁⲥⲡⲟⲧⲟⲩ ϫⲉⲛⲟⲃⲉ ⲟⲩⲇⲉ ⲛⲛⲉⲧⲁⲯⲩⲭⲏ ⲙⲉⲗⲉⲧⲁ ⲛϩⲉⲛϫⲓⲛϭⲟⲛⲥ
ⲛⲛⲉⲥϣⲱⲡⲉ ⲉⲧⲣⲁϫⲟⲟⲥ ϫⲉⲛⲧⲉⲧⲛϩⲉⲛⲇⲓⲕⲁ6 ⲓⲟⲥ ⲙⲡⲓⲙⲟⲩ ⲛⲛⲁϥⲓ ⲅⲁⲣ ⲛⲧⲁⲙⲛⲧⲃⲁⲗϩⲏⲧ
ⲉⲓⲕⲱ ⲇⲉ ⲛϩⲧⲏⲓ ⲉⲧⲇⲓⲕⲁⲓⲟⲥⲩⲛⲏ ⲛⲛⲁϩⲉ ⲉⲃⲟⲗ ϯⲥⲟⲟⲩⲛ ⲅⲁⲣ ⲁⲛ ⲙⲙⲟⲓ ⲉⲁⲓⲣϩⲱⲃ ⲉⲙⲉϣϣⲉ
ⲙⲙⲟⲛ ⲇⲉ ⲉⲣⲉⲛⲁϫⲁϫⲉ ⲣ ⲧϩⲉ ⲙⲡϣⲟⲣϣⲣ ⲛⲛⲁⲥⲉⲃⲏⲥ ⲁⲩⲱ ⲛⲉⲧⲧⲱⲟⲩⲛ ⲇⲉ ⲉϫⲱⲓ ⲛⲧϩⲉ ⲙⲡⲧⲁⲕⲟ ⲛⲙⲡⲁⲣⲁⲛⲟⲙⲟⲥ
ⲁϣ ⲅⲁⲣ ⲧⲉ ⲧⲧϩⲉⲗⲡⲓⲥ ⲙⲡⲁⲥⲉⲃⲏⲥ ϫⲉϥⲕⲱ ⲛϩⲧⲏϥ ⲉϥⲛⲁϩⲧⲉ ⲉⲡϫⲟⲉⲓⲥ ⲙⲏ ϥⲛⲁⲟⲩϫⲁⲓ
ⲏ ⲉϥⲛⲁⲥⲱⲧⲙ ⲉⲡⲉϥⲥⲟⲡⲥ ⲏ ⲉⲣϣⲁⲛⲟⲩⲁⲛⲁⲅⲉ ⲉⲓ ⲉϫⲱϥ
ⲙⲏ ⲟⲩⲛⲧϥ ⲡⲁⲣⲣⲏⲥⲓⲁ ⲙⲙⲁⲩ ⲙⲡⲉϥⲙⲧⲟ ⲉⲃⲟⲗ ⲏ ⲉϥϣⲁⲛⲱϣ ⲉϩⲣⲁⲓ ⲟⲩⲃⲏϥ ϥⲛⲁⲥⲱⲧⲙ ⲉⲣⲟϥ .
ⲁⲗⲗⲁ ⲉⲓⲥϩⲏⲏⲧⲉ ϯⲛⲁⲧⲁⲙⲱⲧⲛ ϫⲉⲟⲩ ⲡⲉⲧϩⲛ ⲧϭⲓϫ ⲙⲡϫⲟⲉⲓⲥ ⲁⲩⲱ ⲛϯϫⲓϭⲟⲗ ⲁⲛ ⲉⲛⲉⲧⲛⲧⲟⲟⲧϥ ⲙⲡⲡⲁⲛⲧⲟⲕⲣⲁⲧⲱⲣ
ⲉⲓⲥϩⲏⲏⲧⲉ ⲧⲏⲣⲧⲛ ⲧⲉⲧⲛⲥⲟⲟⲩⲛ ϫⲉϩⲉⲛⲡⲉⲧϣⲟⲩⲉⲓⲧ ⲛⲉⲧⲛⲏⲩ ⲉϫⲛⲛⲉⲧϣⲟⲩⲉⲓⲧ
ⲧⲁⲓ ⲧⲉ ⲧⲙⲉⲣⲓⲥ ⲙⲡⲣⲱⲙⲉ ⲛⲁⲥⲉⲃⲏⲥ ⲉⲃⲟⲗϩⲓⲧⲙ ⲡϫⲟⲉⲓⲥ ⲡⲉⲧϫⲡⲓⲟ ⲇⲉ ⲛⲛⲣⲉϥϫⲓⲛϫⲛⲁϩ ⲛⲏⲩ ⲉϩⲣⲁⲓ ⲉϫⲱⲟⲩ ⲛⲧⲛⲡⲡⲁⲛⲧⲟⲕⲣⲁⲧⲱⲣ
ⲉϣⲱⲡⲉ ⲉⲣϣⲁⲛⲛⲉϥϣⲏⲣⲉ ⲁϣⲁⲓ ⲉⲩⲛⲁϣⲱⲡⲉ ⲉⲡⲕⲟⲛⲥⲟⲩ ⲉϣⲱⲡⲉ ⲇⲉ ⲟⲛ ⲉⲩϣⲁⲛϭⲙϭⲟⲙ ⲉⲩⲛⲁⲧⲱⲃϩ .
ⲛⲉⲧϣⲟⲟⲡ ⲇⲉ ⲛⲁϥ ⲛⲕⲟⲟⲩⲉ ⲛⲁⲙⲟⲩ ϩⲛⲟⲩⲙⲟⲩ ⲙⲛⲗⲁⲁⲩ ⲇⲉ ⲛⲁⲛⲛⲉⲩⲭⲏⲣⲁ
ⲉϣⲱⲡⲉ ⲉϥϣⲁⲛⲥⲉⲩϩ ϩⲁⲧ ⲉϩⲟⲩⲛ ⲛⲧϩⲉ ⲛⲟⲩⲕⲁϩ ⲁⲩⲱ ⲛϥⲥⲃⲧⲉ ⲛⲟⲩⲃ ⲛⲧϩⲉ ⲛⲟⲩⲟⲟⲙⲉ
ⲛⲁⲓ ⲅⲁⲣ ⲧⲏⲣⲟⲩ ⲛⲇⲓⲕⲁⲓⲟⲥ ⲛⲉⲧⲛⲛⲁϫⲓⲧⲟⲩ ⲁⲩⲱ ⲛⲣⲙⲙⲙⲉ ⲛⲉⲧⲛⲁⲣϫⲟⲉⲓⲥ ⲉⲛⲉϥⲭⲣⲏⲙⲁ
ⲉⲣⲉⲡⲉϥⲏⲓ ⲇⲉ ⲛⲁⲣϫⲟⲟⲗⲥ ⲁⲩⲱ ⲛⲧϩⲉ ⲛⲟⲩϩⲁⲗⲗⲟⲩⲥ
ⲁ ⲡⲣⲙⲙⲁⲟ ⲛⲕⲟⲧⲕ ⲛϥⲛⲁⲟⲩⲟϩⲙⲉϥ ⲁⲛ
ⲁ ⲙⲙⲟⲕϩⲥ ⲧⲱⲙⲛⲧ ⲉⲣⲟϥ ⲛⲧϩⲉ ⲛⲟⲩⲙⲟⲟⲩ ⲁ ⲛϭⲟⲥⲙ ⲇⲉ ϥⲓⲧϥ ⲛⲧⲉⲩϣⲏ .
ⲥⲁⲙⲟⲩⲏⲗ ⲇⲉ ⲁϥⲙⲟⲩ ⲁⲩⲱ ⲁⲩⲥⲱⲟⲩϩ ⲉⲣⲟϥ ⲛϭⲓⲡⲓⲥⲣⲁⲏⲗ ⲧⲏⲣϥ ⲁⲩⲱ ⲁⲩⲧⲟⲉⲓⲧ ⲉⲣⲟϥ ⲁⲩⲱ ⲁⲩⲧⲟⲙⲥϥ ϩⲙⲡⲉϥⲏⲓ ϩⲛⲁⲣⲙⲁⲑⲁⲉⲓⲙ ⲇⲁⲩⲉⲓⲇ ⲇⲉ ⲁϥⲃⲱⲕ ⲉϩⲣⲁⲓ ⲉⲧⲉⲣⲏⲙⲟⲥ ⲙⲙⲁⲁⲛ
ⲛⲉⲩⲛ ⲟⲩⲣⲱⲙⲉⲇⲉ ϩⲙⲙⲁⲁⲛ ⲉⲣⲉⲛⲉϥⲟϩⲉ ⲛⲉⲥⲟⲟⲩ ϩⲙⲡⲕⲁⲣⲙⲏⲗⲟⲥ ⲁⲩⲱ ⲡⲣⲱⲙⲉ ⲉⲧⲙⲙⲁⲩ ⲛⲉⲩⲣⲙⲙⲁⲟ ⲉⲙⲁⲧⲉ ⲡⲉ ⲁⲩⲱ ⲡⲁⲓ ⲛⲉⲟⲩⲛⲧϥ ⲙⲁⲁⲃ ⲛϣⲉ ⲛⲉⲥⲟⲟⲩ ⲁⲩⲱ ⲙⲁⲁⲃ ⲛϣⲉ ⲛⲃⲁⲁⲙⲡⲉ ⲁⲩⲱ ⲉⲩⲛⲁϩⲱⲱⲕ ⲛⲛⲉϥⲉⲥⲟⲟⲩ ϩⲙⲡⲕⲁⲣⲙⲏⲗⲟⲥ
ⲛⲉ ⲡⲣⲁⲛ ⲇⲉ ⲙⲡⲣⲱⲙⲉ ⲉⲧⲙⲙⲁⲩ ⲡⲉ ⲛⲁⲃⲁⲗ ⲁⲩⲱ ⲡⲣⲁⲛ ⲛⲧⲉϥⲥϩⲓⲙⲉ ⲡⲉ ⲁⲃⲓⲕⲓⲁ ⲧⲉⲥϩⲓⲙⲉ ⲇⲉ ⲛⲉ ⲛⲁⲛⲟⲩⲥ ϩⲛⲧⲙⲛⲧⲣⲉⲙ ⲛϩⲏⲧ ⲁⲩⲱ ⲛⲉ ⲛⲉⲥⲉ ϩⲣⲁⲥ ⲉⲙⲁⲧⲉ ⲡⲉⲥϩⲁⲓ ⲇⲉ ⲛⲉ ⲟⲩⲣⲱⲙⲉ ⲡⲉ ⲉϥⲛⲁϣⲧ ⲁⲩⲱ ⲙⲡⲟⲛⲏⲣⲟⲥ ϩⲛⲛⲉϥϩⲃⲏⲩⲉ ⲡⲣⲱⲙⲉ ⲇⲉ ⲛⲉ ⲟⲩϣⲱⲥ ⲡⲉ ⲉϥϫⲁϫⲱ
ⲁⲩⲱ ⲇⲁⲩⲉⲓⲇ ⲁϥⲥⲱⲧⲙ ϩⲛⲧⲉⲣⲏⲙⲟⲥ ϫⲉⲛⲁⲃⲁⲗ ⲡⲕⲁⲣⲙⲏⲗⲟⲥ ⲥⲉϩⲱⲱⲕⲉ ⲛⲛⲉϥⲉⲥⲟⲟⲩ
ⲁ ⲇⲁⲩⲉⲓⲇ ϫⲟⲟⲩ ⲙⲙⲏⲧ ⲛϩⲙϩⲁⲗ ⲛⲧⲁϥ ⲉⲣⲉⲇⲁⲩⲉⲓⲇ ϫⲱ ⲙⲙⲟⲥ ⲛⲛⲉϥϣⲏⲣⲉ ϣⲏⲙ ϫⲉⲃⲱⲕ ⲉϩⲣⲁⲓ ⲉⲡⲕⲁⲣⲙⲏⲗⲟⲥ ⲛⲧⲉⲧⲛⲃⲱⲕ ⲉⲣⲁⲧϥ ⲛⲛⲁⲃⲁⲗ ⲛⲧⲉⲧⲛϣⲁϫⲉ ⲛⲙⲙⲁϥ ϩⲙⲡⲁⲣⲁⲛ ⲉⲩⲉⲓⲣⲏⲛⲏ
ⲉⲧⲉⲧⲛϫⲱ ⲙⲙⲟⲥ ⲛⲁϥ ϫⲉⲉⲕⲉⲕⲁⲟⲩ ⲁⲛ ⲉⲕⲉⲉⲓ ⲟⲛ ⲉⲡϩⲟⲟⲩ ⲛⲧⲕⲉⲣⲟⲙⲡⲉ ϩⲛⲛⲁⲓ ⲉⲕⲟⲩⲟϫ ⲛⲧⲟⲕ ⲁⲩⲱ ⲉⲣⲉⲡⲉⲕⲏⲓ ⲧⲏⲣϥ ⲟⲩⲟϫ ⲁⲩⲱ ⲛⲕⲁ ⲛⲓⲙ ⲉⲧⲉⲛⲧⲟⲕ ⲉⲩⲟⲩⲟϫ
ⲧⲉⲛⲟⲩ ⲛⲁⲓ ⲉⲩⲛⲙⲙⲁⲛ ϩⲛⲧⲉⲣⲏⲙⲟⲥ ⲁⲩⲱ ⲙⲡⲛⲛⲁϣⲡⲟⲩ ⲉⲃⲟⲗ ϩⲛⲗⲁⲁⲩ ⲛϣⲁϫⲉ ⲟⲩⲇⲉ ⲙⲡⲉⲛⲛⲟϫⲟⲩ ⲉⲃⲟⲗ ⲛⲛⲉϩⲟⲟⲩ ⲧⲏⲣⲟⲩ ⲉⲩϩⲁϩⲧⲏⲛ
ⲉϣⲱⲡⲉ ⲁϩⲉ ϫⲛⲉⲛⲉⲕϩⲙϩⲁⲗ ⲁⲩⲱ ⲥⲉⲛⲁⲧⲁⲙⲟⲕ ⲉⲛⲁⲓ ⲧⲉⲛⲟⲩ ϭⲉ ⲛⲉⲕϩⲙϩⲁⲗ ⲉⲧⲉⲁⲛⲟⲛ ⲡⲉ ⲙⲁⲣⲟⲩϭⲉⲛ ⲭⲁⲣⲓⲥ ⲛⲁϩⲣⲟⲕ ϫⲉⲛⲧⲁⲛⲉⲓ ⲛⲁⲕ ⲛⲟⲩϩⲟⲟⲩ ⲉⲛⲁⲛⲟⲩϥ ⲙⲁⲣⲉⲧⲉⲕϭⲓϫ ϯ ⲙⲡⲉⲕϣⲏⲣⲉ ⲇⲁⲩⲉⲓⲇ ⲙⲡⲉⲧⲉⲥⲛⲁϩⲉ ⲉⲣⲟϥ
ⲛϩⲙϩⲁⲗ ⲇⲉ ⲛⲇⲁⲩⲉⲓⲇ ⲁⲩⲧⲁⲩⲉ ⲛⲉⲓϣⲁϫⲉ ⲉⲛⲁⲃⲁⲗ ϩⲙⲡⲣⲁⲛ ⲛⲇⲁⲩⲉⲓⲇ ⲛⲁⲃⲁⲗ ⲇⲉ ⲁϥⲁⲛⲅϥ ⲉϩⲣⲁⲓ
ⲁϥⲟⲩⲱϣⲃ ⲉϥϫⲱ ⲙⲙⲟⲥ ⲛⲛⲉϩⲙϩⲁⲗ ⲛⲇⲁⲩⲉⲓⲇ ϫⲉⲛⲓⲙ ⲡⲉ ⲇⲁⲩⲉⲓⲇ ⲁⲩⲱ ⲛⲓⲙ ⲡⲉ ⲡϣⲏⲣⲉ ⲛⲓⲉⲥⲥⲁⲓ ⲙⲡϩⲟⲟⲩ ⲛⲧⲁⲛϩⲙϩⲁⲗ ⲁϣⲁⲓ ⲉⲡⲏⲧ ⲡⲟⲩⲁ ⲡⲟⲩⲁ ⲙⲙⲟⲟⲩ ϩⲁⲡϩⲟ ⲙⲡⲉⲩϫⲟⲉⲓⲥ
ⲉⲓⲛⲁϥⲓ ⲛⲛⲁⲟⲉⲓⲕ ⲙⲛⲛⲁⲏⲣⲡ ⲙⲛⲛⲁϭⲓⲛⲟⲩⲱⲙ ⲛⲧⲁⲓϣⲁⲁⲧⲟⲩ ⲛⲛⲉⲧϩⲱⲱⲕⲉ ⲛⲛⲁⲉⲥⲟⲟⲩ ⲛⲧⲁⲧⲁⲁⲩ ⲛϩⲉⲛⲣⲱⲙⲉ ⲉⲛϯⲥⲟⲟⲩⲛ ⲛⲛⲉⲧϩⲱⲱⲕⲉ ⲛⲛⲁⲉⲥⲟⲟⲩ ⲛⲧⲁⲧⲁⲁⲩ ⲛϩⲉⲛⲣⲱⲙⲉ ⲉⲛϯⲥⲟⲟⲩⲛ ⲁⲛ ϫⲉϩⲉⲛⲉⲃⲟⲗ ⲧⲱⲛ ⲛⲉ ⲛϯⲛⲁϯ ⲁⲛ
ⲛϩⲙϩⲁⲗ ⲇⲉ ⲛⲇⲁⲩⲉⲓⲇ ⲁⲩⲕⲟⲧⲟⲩ ⲉⲣⲁⲧϥ ⲛⲇⲁⲩⲉⲓⲇ ⲛⲧⲉⲩϩⲓⲏ ⲁⲩⲧⲁⲟⲩⲟ ⲉⲣⲟϥ ⲛⲛⲉⲓϣⲁϫⲉ ⲧⲏⲣⲟⲩ
ⲁⲩⲱ ⲇⲁⲩⲉⲓⲇ ⲡⲉϫⲁϥⲛⲛⲉϥⲣⲱⲙⲉ ϫⲉⲙⲁⲣⲉⲡⲟⲩⲁ ⲡⲟⲩⲁ ⲙⲙⲱⲧⲛ ϩⲟⲕϥ ⲛⲧⲉϥⲥⲏϥⲉ ⲁⲩⲱ ⲁⲩⲧⲱⲟⲩⲛ ⲁⲩⲟⲩⲁϩⲟⲩ ⲛⲥⲁⲇⲁⲩⲉⲓⲇ ⲛϭⲓⲁϥⲧⲟⲩϣⲏ ⲛⲣⲱⲙⲉ ⲡⲕⲉϣⲏⲧ ⲇⲉ ⲛⲣⲱⲙⲉ ⲁⲩϩⲙⲟⲟⲥ ϩⲁⲧⲛⲛⲉⲥⲕⲉⲩⲏ
ⲁⲃⲓⲕⲓⲁ ⲇⲉ ⲧϩⲓⲙⲉ ⲛⲁⲃⲁⲗ ⲁ ⲟⲩⲁ ⲛⲛⲉⲥϩⲙϩⲁⲗ ⲧⲁⲙⲟⲥ ⲉⲥϫⲱ ⲙⲙⲟⲥ ⲛⲁⲥ ϫⲉⲉⲓⲥⲇⲁⲩⲉⲓⲇ ⲁϥϫⲟⲟⲩ ⲉⲃⲟⲗ ϩⲛⲧⲉⲣⲏⲙⲟⲥ ⲛϩⲉⲛⲃⲁⲓϣⲓⲛⲉ ⲉⲥⲙⲟⲩ ⲉⲡⲉⲛϫⲟⲉⲓⲥ ⲁⲩⲱ ⲙⲡⲉϥⲕⲟⲧϥ ⲣⲱ ⲉⲣⲟⲟⲩ
ⲛⲣⲱⲙⲉ ⲇⲉ ⲛⲁⲛⲟⲩⲟⲩ ⲛⲙⲙⲁⲛ ⲉⲙⲁⲧⲉ ⲙⲡⲟⲩⲛⲟϫⲛ ⲉⲃⲟⲗ ⲛⲗⲁⲁⲩ ⲁⲩⲱ ⲙⲡⲟⲩⲛⲟϣⲡⲉⲛ ϩⲛⲗⲁⲁⲩ ⲙⲙⲁ ⲛϫⲓⲛ ⲛⲉϩⲟⲟⲩ ⲧⲏⲣⲟⲩ ⲉⲛϩⲁⲧⲏⲩ
ⲁⲩⲱ ⲛϩⲉⲛ ⲧⲥⲱϣⲉ ⲛⲉⲩⲕⲱⲧⲉ ⲉⲣⲟⲛ ⲛⲧϩⲉ ⲛⲛⲓⲥⲟⲃⲧ ⲛⲧⲉⲩϣⲏ ⲙⲛⲡⲉϩⲟⲟⲩ ϩⲛⲧⲥⲱϣⲉ ⲉⲛⲙⲟⲟⲛⲉ ⲛⲛⲉⲥⲟⲟⲩ
ⲧⲉⲛⲟⲩ ϭⲉ ϯϩⲧⲏ ⲛⲧⲉⲛⲁⲩ ⲛⲧⲟ ϫⲉⲉⲣⲛⲁⲣ ⲟⲩ ϫⲉⲁⲧⲕⲁⲕⲓⲁ ϫⲱⲕ ⲉⲃⲟⲗ ⲉϫⲉⲙ ⲡⲉⲛϫⲟⲉⲓⲥ ⲁⲩⲱ ⲉϫⲙⲡⲉϥⲏⲓ ⲡⲁⲓ ⲇⲉ ⲟⲩϣⲏⲣⲉ ⲡⲉ ⲛⲗⲟⲓⲙⲟⲥ ⲉⲙⲛⲧϩⲉ ⲛϣⲁϫⲉ ⲛⲙⲙⲁϥ
ⲁⲥⲃⲟϭⲥ ⲇⲉ ⲛϭⲓⲁⲃⲓⲕⲓⲁ ⲁⲥϫⲓ ⲛϣⲏⲧ ⲛⲟⲉⲓⲕ ⲁⲩⲱ ⲁⲛⲅⲓⲟⲛ ⲥⲛⲁⲩ ⲛⲏⲣⲡ ⲁⲩⲱ ϯⲟⲩ ⲛⲉⲥⲟⲟⲩ ⲉⲩⲡⲟⲥⲉ ⲁⲩⲱ ϯⲟⲩ ⲛϣⲓ ⲛⲛⲟⲉⲓⲧ ⲁⲩⲱ ϯⲟⲩ ⲛϣⲓ ⲛⲉⲗⲉⲗϣⲱⲟⲩⲉⲓ ⲁⲩⲱ ϣⲏⲧ ⲛⲧⲁϭ ⲛⲃⲏⲛⲛⲉ ⲉⲩⲧⲁⲓⲏⲩ ⲁⲥⲧⲁⲗⲟⲟⲩ ⲉϫⲛⲛⲉⲟⲟⲩ
ⲡⲉϫⲁⲥⲛⲛⲉⲥϩⲙϩⲁⲗ ϫⲉⲙⲟⲟϣⲉ ϩⲁⲧⲁϩⲏ ⲁⲩⲱ ⲉⲓⲥ ϩⲏⲏⲧⲉ ⲁⲛⲟⲕ ϯⲟⲩⲏϩ ⲛⲥⲁⲧⲏⲩⲧⲛ ⲡⲉⲥϩⲁⲓ ⲇⲉ ⲛⲁⲃⲁⲗ ⲙⲡⲉⲥⲧⲁⲙⲟϥ ⲉⲡⲉⲓⲧⲱϣ
ⲛⲧⲟⲥ ⲇⲉ ⲉⲥⲧⲁⲗⲏⲩ ⲉⲧⲉⲥⲉⲱ ⲁⲩⲱ ⲛⲉⲥⲛⲏⲩ ⲉϩⲣⲁⲓ ϩⲁⲧⲟⲗⲕⲥ ⲙⲡⲧⲟⲟⲩ ⲉⲓⲥ ⲇⲁⲩⲉⲓⲇ ⲙⲛⲛⲉϥⲣⲱⲙⲉ ⲛⲉⲩⲙⲟⲟϣⲉ ⲉⲩⲛⲏⲩ ⲉϩⲟⲩⲛ ⲉϩⲣⲁⲥ ⲁⲥⲉⲓⲟⲣϩϥ
ⲇⲁⲩⲉⲓⲇ ⲇⲉ ⲛⲉϥϣⲁϫⲉ ⲉϥϫⲱ ⲙⲙⲟⲥ ϫⲉⲙⲉϣⲁⲕ ⲟⲩⲛⲟⲃⲉ ⲡⲉ ⲛⲧⲁⲓⲁⲁϥ ⲉⲁⲓϩⲁⲣⲉϩ ⲉⲛⲉⲧϣⲟⲟⲡ ⲛⲁϥ ⲧⲏⲣⲟⲩ ϩⲛⲧⲉⲣⲏⲙⲟⲥ ⲉⲙⲡⲉⲛⲁⲓⲧⲉⲓ ⲙⲙⲟϥ ⲛⲗⲁⲁⲩ ⲉⲃⲟⲗ ϩⲛⲛⲉⲧⲛⲧⲁϥ ⲧⲏⲣⲟⲩ ⲁⲩⲱ ϩⲓⲛⲁⲓ ⲁϥⲧⲱⲱⲃⲉ ⲛⲁⲓ ⲛϩⲉⲛⲡⲉⲧϩⲟⲟⲩ ⲉⲡⲙⲁ ⲛϩⲉⲛⲡⲉⲧⲛⲁⲛⲟⲩⲟⲩ
ⲁⲩⲱ ⲛⲁⲓ ⲉⲣⲉⲡⲛⲟⲩⲧⲉ ⲁⲁⲩ ⲛⲛⲉϫⲁϫⲉ ⲛⲇⲁⲩⲉⲓⲇ ⲁⲩⲱ ⲛⲉⲓⲕⲟⲟⲩⲉ ⲉϥⲉⲟⲩⲁϩⲟⲩ ⲉⲣⲟⲟⲩ ϫⲉⲉϣⲱⲡⲉ ϯⲛⲁϣⲉϫⲡ ⲗⲁⲁⲩ ⲉⲡⲁϩⲟⲩ ⲛⲛⲉⲧϣⲟⲟⲡ ⲧⲏⲣⲟⲩ ⲛⲁⲃⲁⲗ ϣⲁⲡⲛⲁⲩ ⲛϩⲧⲟⲟⲩⲉ ⲉϥⲉⲣⲙⲏ ⲉϩⲟⲩⲛ ⲉⲧϫⲟ
ⲁⲃⲓⲕⲓⲁ ⲇⲉ ⲁⲥⲛⲁⲩ ⲉⲇⲁⲩⲉⲓⲇ ⲁⲩⲱ ⲛⲧⲉⲩⲛⲟⲩ ⲁⲥⲃⲟϭⲥ ⲉⲃⲟⲗ ϩⲛⲧⲉⲱ ⲁⲥⲡⲁϩⲧⲥ ϩⲓⲧϩⲏ ⲛⲇⲁⲩⲉⲓⲇ ⲉϫⲙⲡⲉⲥϩⲟ ⲁⲥⲟⲩⲱϣⲧ ⲛⲁϥ ⲉϫⲙⲡⲕⲁϩ
ϩⲁⲛⲉϥⲟⲩⲉⲣⲏⲧⲉ ⲡⲉϫⲁⲥ ⲛⲁϥ ϫⲉⲡⲁϫⲟⲉⲓⲥ ⲉⲣⲉⲡϫⲓⲛϭⲟⲛⲥ ϩⲓϫⲱⲓ ⲙⲁⲣⲉⲧⲉⲕϩⲙϩⲁⲗ ϣⲁϫⲉ ⲉⲛⲉⲕⲙⲁⲁϫⲉ ⲛⲅⲥⲱⲧⲙ ⲉⲛⲉϣⲁϫⲉ ⲛⲧⲉⲕϩⲙϩⲁⲗ
ⲙⲡⲉⲣⲧⲣⲉ ⲡⲁϫⲟⲉⲓⲥ ⲕⲁ ⲡⲉϥϩⲏⲧ ⲛϭⲓⲡϩⲏⲧ ⲙⲡⲉⲓⲣⲱⲙⲉ ⲛⲗⲟⲓⲙⲟⲥϫⲉ ⲕⲁⲧⲁⲡⲉϥⲣⲁⲛ ⲉⲣⲉⲧⲙⲛⲧⲁⲧϩⲏⲧ ⲙⲙⲟϥ ⲉⲧⲉⲛⲁⲃⲁⲗ ⲡⲉ ⲉⲡⲉϥⲣⲁⲛ ⲡⲉ ⲛⲁⲃⲁⲗ ⲕⲁⲧⲁⲧⲙⲛⲧⲁⲧϩⲏⲧ ⲉⲧⲛⲙⲙⲁϥ ⲡⲉ ⲁⲩⲱ ⲁⲛⲟⲕ ⲧⲉⲕϩⲙϩⲁⲗ ⲙⲡⲓⲛⲁⲩ ϩⲛⲟⲩⲙⲉ ⲉⲛⲉϩⲙϩⲁⲗ ⲙⲡⲁϫⲟⲉⲓⲥ ⲛⲁⲓ ⲛⲧⲁⲕⲧⲛⲛⲟⲟⲩⲥⲟⲩ
ⲧⲉⲛⲟⲩ ϭⲉ ⲡⲁϫⲟⲉⲓⲥ ⲡϫⲟⲉⲓⲥ ⲟⲛϩ ⲁⲩⲱ ⲧⲉⲕⲯⲩⲭⲏ ⲟⲛϩ ⲕⲁⲧⲁⲧϩⲉ ⲉⲧⲙⲡⲉ ⲡϫⲟⲉⲓⲥ ⲕⲁⲁⲕ ⲉⲧⲣⲉⲕⲡⲱϩⲧ ⲙⲡⲉⲥⲛⲟϥ ⲉⲃⲟⲗ ⲁⲗⲗⲁ ⲉⲧⲣⲉⲕϩⲁⲣⲉϩ ⲉⲧⲉⲕϭⲓϫ ⲉⲥⲟⲩⲁⲁⲃ ⲧⲉⲛⲟⲩ ϭⲉ ⲡⲁϫⲟⲉⲓⲥ ⲛⲉⲕϫⲓϫⲉⲉⲩⲉ ⲉⲩⲉⲉⲣ ⲧϩⲉ ⲛⲛⲁⲃⲁⲗ ⲙⲛⲛⲉⲧⲕⲱⲧⲉ ⲛⲥⲁϩⲉⲛⲡⲉⲧϩⲟⲟⲩ ⲉⲡⲁϫⲟⲉⲓⲥ
ⲧⲉⲛⲟⲩ ϭⲉ ϫⲓ ⲙⲡⲓⲥⲙⲟⲩ ⲛⲧⲁⲧⲉⲕϩⲙϩⲁⲗ ⲉⲛⲧϥ ⲙⲡⲁϫⲟⲉⲓⲥ ⲛⲅⲧⲁⲁⲩ ⲛⲛⲉⲕϩⲙϩⲁⲗ ⲛⲉⲧⲁϩⲉⲣⲁⲧⲟⲩ ⲙⲡⲃⲟⲗ ⲙⲡⲁϫⲟⲉⲓⲥ
ϥⲓ ⲙⲙⲁⲩ ⲛⲧⲁⲛⲟⲙⲓⲁ ⲛⲧⲉⲕϩⲙϩⲁⲗ ϫⲉϩⲛⲟⲩⲉⲓⲣⲉ ⲡϫⲟⲉⲓⲥ ⲛⲁⲥⲙⲓⲛⲉ ⲛⲟⲩⲏⲓ ⲉϥⲉⲛϩⲟⲧ ⲙⲡⲁϫⲟⲉⲓⲥ ϫⲉⲡⲡⲟⲗⲉⲙⲟⲥ ⲙⲡⲁϫⲟⲉⲓⲥ ⲡϫⲟⲉⲓⲥ ⲛⲁⲁⲁϥ ⲁⲩⲱ ⲛⲥⲉⲛⲁϩⲉ ⲁⲛ ⲉⲕⲁⲕⲓⲁ ϩⲣⲁⲓ ⲛϩⲏⲧⲕ
ⲁⲩⲱ ⲉⲣϣⲁⲛⲣⲱⲙⲉ ⲧⲱⲟⲩⲛ ⲉϥⲡⲏⲧ ⲛⲥⲱⲕ ⲁⲩⲱ ⲉϥⲕⲱⲧⲉ ⲛⲥⲁⲧⲉⲕⲯⲩⲭⲏ ⲧⲉⲯⲩⲭⲏ ⲙⲡⲁϫⲟⲉⲓⲥ ⲛⲁϣⲱⲡⲉ ⲉⲥⲙⲏⲣ ϩⲛⲟⲩⲙⲣⲣⲉ ⲛⲱⲛϩ ϩⲁⲧⲙ ⲡϫⲟⲉⲓⲥ ⲡⲛⲟⲩⲧⲉ ⲧⲉⲯⲩⲭⲏ ⲇⲉ ⲛⲛⲉⲕϫⲁϫⲉ ϥⲛⲁⲙⲟⲣⲥ ⲉⲧⲙⲏⲧⲉ ⲛⲧⲉⲥⲫⲉⲛⲧⲱⲛⲉⲓ ⲛϥϩⲟⲩⲱⲣⲥ ⲉⲃⲟⲗ
ⲁⲩⲱ ⲡϫⲟⲉⲓⲥ ϥⲛⲁⲉⲓⲣⲉ ⲙⲡⲁϫⲟⲉⲓⲥ ⲛⲛⲁⲅⲁⲑⲟⲛ ⲧⲏⲣⲟⲩ ⲛⲧⲁϥϫⲟⲟⲩ ⲉⲧⲣⲉⲩⲉⲓ ⲉϩⲣⲁⲓ ⲉϫⲱⲕ ⲁⲩⲱ ϥⲛⲁϩⲱⲛ ⲉⲧⲟⲟⲧⲕ ⲉⲧⲣⲉⲕϣⲱⲡⲉ ⲛⲁⲡⲉ ⲉϫⲉⲙ ⲡⲓⲥⲣⲁⲏⲗ
ⲁⲩⲱ ⲡⲁⲓ ⲛⲟⲩⲃⲟⲧⲉ ⲛⲁⲕ ⲁⲛ ⲡⲉ ⲟⲩⲇⲉ ⲛⲟⲩⲥⲕⲁⲛⲇⲁⲗⲟⲛ ⲁⲛ ⲡⲉ ⲙⲡϩⲏⲧ ⲙⲡⲁϫⲟⲉⲓⲥ ⲉⲡⲱϩⲧ ⲉⲃⲟⲗ ⲛⲟⲩⲥⲛⲟϥ ⲛⲁⲧⲛⲟⲃⲉ ⲉⲡϫⲓⲛϫⲏ ⲁⲩⲱ ⲉⲣⲉⲧϭⲓϫ ⲙⲡⲁϫⲟⲉⲓⲥ ϣⲱⲡⲉ ⲉⲥⲧⲃⲃⲏⲩ ⲛⲁϥ ⲁⲩⲱ ⲡϫⲟⲉⲓⲥ ϥⲛⲁⲉⲓⲣⲉ ⲙⲡⲁⲅⲁⲑⲟⲛ ⲙⲡⲁϫⲟⲉⲓⲥ ⲛⲅⲉⲣ ⲡⲙⲉⲉⲩⲉ ⲛⲧⲉⲕϩⲙϩⲁⲗ ⲉⲉⲓⲣⲉ ⲛⲁⲥ ⲙⲡⲡⲉⲧⲛⲁⲛⲟⲩϥ
ⲡⲉϫⲉⲇⲁⲩⲉⲓⲇ ⲛⲁⲃⲓⲕⲓⲁ ϫⲉⲃⲁⲣⲟⲩⲭ ⲉⲧⲉⲡⲁⲓ ⲡⲉ ϫⲉϥⲥⲙⲁⲙⲁⲁⲧ ⲛϭⲓⲡϫⲟⲉⲓⲥ ⲡⲛⲟⲩⲧⲉ ⲙⲡⲓⲥⲣⲁⲏⲗ ⲡⲁⲓ ⲛⲧⲁϥⲧⲛⲛⲟⲟⲩⲧⲉ ⲙⲡϩⲟⲟⲩ ⲉⲧⲣⲉⲉⲓ ⲉϩⲟⲩⲛ ⲉϩⲣⲁⲓ
ⲁⲩⲱ ⲡⲟⲩⲥⲙⲟⲧ ⲥⲙⲁⲙⲁⲁⲧ ⲁⲩⲱ ⲛⲧⲟ ⲧⲉⲥⲙⲁⲙⲁⲁⲧ ⲉⲧⲉⲙⲡⲉⲣⲕⲁⲁⲧ ⲙⲡϩⲟⲟⲩ ⲛϩⲟⲟⲩ ⲉⲡⲱϩⲧ ⲉⲃⲟⲗ ⲛⲟⲩⲥⲛⲟϥ ⲛⲁⲧⲛⲟⲃⲉ ⲁⲩⲱ ⲉⲧⲉⲙϫⲱϩⲙ ⲛⲧⲁϭⲓϫ ⲛⲁⲓ
ⲁⲩⲱ ϥⲟⲛϩ ⲛϭⲓⲡϫⲟⲉⲓⲥ ⲡⲛⲟⲩⲧⲉ ⲙⲡⲓⲥⲣⲁⲏⲗ ⲡⲁⲓ ⲛⲧⲁϥⲕⲱⲗⲩ ⲙⲙⲟⲓ ⲙⲡϩⲟⲟⲩ ⲉⲧⲉⲙⲉⲓⲣⲉ ⲟⲩⲡⲉⲧϩⲟⲟⲩ ⲛⲉ ϫⲉⲉⲛⲉ ⲙⲡⲉⲧⲱⲟⲩⲛ ⲧⲁⲭⲏ ⲉⲉⲓ ⲉⲣⲁⲧⲉⲛⲉⲙⲛ ⲗⲁⲁⲩ ⲉⲛⲉⲧⲏⲡ ⲧⲏⲣⲟⲩ ⲉⲛⲁⲃⲁⲗ ⲛⲁⲥⲉⲉⲡⲉ ϣⲁⲡⲛⲁⲩ ⲛϩⲧⲟⲟⲩⲉ ⲉϥⲣⲙⲏ ⲉϩⲟⲩⲛ ⲉⲧϫⲟ
ⲁⲩⲱ ⲇⲁⲩⲉⲓⲇ ⲁϥϫⲓ ⲛⲧⲟⲟⲧⲥ ⲛⲉⲛⲕⲁ ⲛⲓⲙ ⲛⲧⲁⲥⲉⲛⲧⲟⲩ ⲛⲁϥ ⲁⲩⲱ ⲡⲉϫⲁϥ ⲛⲁⲥ ϫⲉⲃⲱⲕ ⲉϩⲣⲁⲓ ⲉⲡⲟⲩⲏⲓ ϩⲛⲟⲩⲉⲓⲣⲏⲛⲏ ϯϩⲧⲏ ⲁⲓⲥⲱⲧⲙ ⲅⲁⲣⲉⲡⲟⲩϩⲣⲟⲟⲩ ⲁⲩⲱ ⲁⲓϣⲉⲡ ϩⲣⲉ ⲉϩⲟⲩⲛ
ⲁⲃⲓⲕⲓⲁ ⲇⲉ ⲁⲥⲃⲱⲕ ⲉⲣⲁⲧϥ ⲛⲛⲁⲃⲁⲗ ⲁⲩⲱ ⲉⲓⲥ ϩⲏⲏⲧⲉ ⲛⲧⲟϥ ⲛⲉϥⲉⲓⲣⲉ ⲛⲟⲩϩⲟⲟⲡ ϩⲙⲡⲉϥⲏⲓ ⲛⲧϩⲉ ⲛⲟⲩϩⲟⲟⲡ ⲛⲣⲣⲟ ⲁⲩⲱ ⲡϩⲏⲧ ⲛⲛⲁⲃⲁⲗ ⲛⲉϥⲣⲟⲟⲩⲧ ⲉⲣⲟϥ ⲉϥⲧⲁϩⲉ ⲉⲡⲉϩⲟⲩⲟ ⲁⲃⲓⲕⲓⲁ ⲇⲉ ⲙⲡⲉⲥⲧⲁⲩⲉ ⲗⲁⲁⲩ ⲛϣⲁϫⲉ ⲉⲣⲟϥ ⲉⲡⲧⲏⲣϥ ϣⲁⲛⲧⲉⲡⲟⲩⲟⲉⲓⲛ ⲥⲱⲣ ⲙⲡⲉϥϩⲧⲟⲟⲩⲉ
ϩⲧⲟⲟⲩⲉ ⲇⲉ ⲛⲧⲉⲣⲉϥϣⲱⲡⲉ ⲁϥⲛⲏⲫⲉ ϩⲁⲡⲏⲣⲡ ⲁⲩⲱ ⲧⲉϥⲥϩⲓⲙⲉ ⲁⲥⲧⲁⲩⲟ ⲉⲣⲟϥ ⲛⲛⲉϣⲁϫⲉ ⲛⲧⲉⲣⲉϥⲥⲟⲧⲙⲟⲩ ⲇⲉ ⲁⲡⲉϥϩⲏⲧ ⲱⲙⲥ ⲉⲣⲟϥ ⲁⲩⲱ ⲛⲧⲟϥ ⲁϥⲧⲱⲥ ⲁϥⲉⲣ ⲧϩⲉ ⲛⲛⲓⲱⲛⲉ
ⲙⲛⲛⲥⲁⲙⲏⲧ ⲇⲉ ⲛϩⲟⲟⲩ ⲡϫⲟⲉⲓⲥ ⲁϥⲡⲁⲧⲁⲥⲥⲉⲓ ⲛⲁⲃⲁⲗ ⲁϥⲙⲟⲩ
ⲇⲁⲩⲉⲓⲇ ⲇⲉ ⲁϥⲥⲱⲧⲙ ⲡⲉϫⲁϥ ϫⲉⲡϫⲟⲉⲓⲥ ⲥⲙⲁⲙⲁⲁⲧ ⲡⲉⲛⲧⲁϥⲕⲣⲓⲛⲉ ⲙⲡⲁϩⲁⲡ ⲙⲛⲡⲁⲛⲟϭⲛⲉϭ ⲛⲧⲟⲟⲧϥ ⲛⲛⲁⲃⲁⲗ ⲁⲩⲱ ⲡⲉϥϩⲙϩⲁⲗ ⲁϥⲛⲁϩⲙⲉϥ ⲛⲧⲟⲟⲧⲟⲩ ⲛϩⲉⲛⲡⲉⲧϩⲟⲟⲩ ⲁⲩⲱ ⲧⲕⲁⲕⲓⲁ ⲛⲛⲁⲃⲁⲗ ⲡϭⲥ ⲕⲧⲟⲥ ⲉϫⲉⲛ ⲧⲉϥⲁⲡⲉ ⲁⲩⲱ ⲇⲁⲩⲉⲓⲇ ⲁϥϫⲟⲟⲩ ⲁϥϣⲁϫⲉ ⲉⲧⲃⲉⲁⲃⲓⲕⲓⲁ ⲉⲧⲣⲉⲥϣⲱⲡⲉ ⲛⲁϥ ⲛⲥϩⲓⲙⲉ
ⲁⲩⲱ ⲛⲉϩⲙϩⲁⲗ ⲛⲇⲁⲩⲉⲓⲇ ⲁⲩⲉⲓ ⲉⲣⲁⲧⲥ ⲛⲁⲃⲓⲕⲓⲁ ⲧⲕⲁⲣⲙⲏⲗⲟⲥ ⲁⲩϣⲁϫⲉ ⲛⲙⲙⲁⲥ ⲉⲩϫⲱ ⲙⲙⲟⲥ ϫⲉⲇⲁⲩⲉⲓⲇ ⲡⲉ ⲛⲧⲁϥⲧⲛⲛⲟⲟⲩⲛ ϣⲁⲣⲟⲉϫⲓⲧⲉ ⲛⲁϥ ⲛⲥϩⲓⲙⲉ
ⲁⲥⲧⲱⲟⲩⲛ ⲇⲉ ⲁⲥⲡⲁϩⲧⲥ ⲉϫⲙⲡⲕⲁϩ ⲁⲥⲟⲩⲱϣⲧ ⲉⲥϫⲱ ⲙⲙⲟⲥ ϫⲉⲉⲓⲥⲧⲉⲕϩⲙϩⲁⲗ ⲥⲃⲧⲱⲧⲉⲣϩⲙϩⲁⲗ ⲛⲁⲕ ⲉⲧⲣⲁⲉⲓⲁ ⲣⲁⲧⲟⲩ ⲉⲃⲟⲗ ⲛⲛⲉⲕϩⲙϩⲁⲗ
ⲛⲧⲉⲩⲛⲟⲩ ⲇⲉ ⲁⲃⲓⲕⲓⲁ ⲁⲥⲧⲁⲗⲉ ⲉⲧⲉⲥⲉⲱ ⲁⲩⲱ ϯ ⲛϩⲙϩⲁⲗ ⲛⲧⲁⲥ ⲁⲩⲟⲩⲁϩⲟⲩ ⲛⲥⲱⲥ ⲁⲩⲱ ⲛⲧⲟⲥ ⲁⲥⲟⲩⲁϩⲥ ⲛⲥⲁⲛⲉϩⲙϩⲁⲗ ⲛⲇⲁⲩⲉⲓⲇ ⲁⲥϣⲱⲡⲉ ⲛⲁϥ ⲛⲥϩⲓⲙⲉ
ⲁⲭⲓⲛⲁⲁⲃ ⲇⲉ ⲧⲉ ⲉⲃⲟⲗ ϩⲙⲡⲓⲥⲣⲁⲏⲗ ⲁ ⲇⲁⲩⲉⲓⲇ ϫⲓⲧⲥ ⲛⲁϥ ⲛⲥϩⲓⲙⲉ ⲁⲩⲱ ⲛⲧⲟⲟⲩ ⲛⲧⲥⲛⲧⲉ ⲛⲉⲩⲟ ⲛⲥϩⲓⲙⲉ ⲛⲁϥ
ⲥⲁⲟⲩⲗ ⲇⲉ ⲁϥϯ ⲙⲙⲉⲗⲭⲱⲗ ⲧⲉϥϣⲉⲉⲣⲉ ⲉⲧⲉⲧϩⲓⲙⲉ ⲛⲇⲁⲩⲉⲓⲇ ⲧⲉ ⲙⲫⲁⲗⲧⲓ ⲡϣⲏⲣⲉ ⲛⲁⲙⲓⲥ ⲡⲉ ⲉⲃⲟⲗ ϩⲛϩⲣⲁⲙⲙⲁ ⲉⲧⲣⲉⲥϣⲱⲡⲉ ⲛⲁϥ ⲛⲥϩⲓⲙⲉ
ⲟⲩⲛ ⲟⲩⲡⲟⲛⲏⲣⲓⲁ ⲉⲁⲓⲛⲁⲩ ⲉⲣⲟⲥ ϩⲁⲣⲱϥ ⲙⲡⲣⲏ ⲁⲩⲱ ⲛⲁϣⲱⲥ ϩⲁⲣⲟϥ ⲛⲧⲡⲉ
ⲉⲧⲉⲧⲁⲓ ⲇⲉ ⲟⲩⲣⲱⲙⲉ ⲉⲣⲉⲡⲛⲟⲩⲧⲉ ⲛⲁϯ ⲛⲁϥ ⲛⲟⲩⲙⲛⲧⲣⲙⲙⲁⲟ ⲙⲛϩⲉⲛϩⲩⲡⲁⲣⲭⲱⲛⲧⲁ ⲙⲛⲟⲩⲉⲟⲟⲩ ⲉⲛⲉϥϣⲁⲁⲧ ⲁⲛ ⲛⲗⲁⲁⲩ ϩⲛⲧⲉϥⲯⲩⲭⲏ ϩⲛⲛⲉⲧⲉϥⲛⲁⲉⲡⲓⲑⲩⲙⲉⲓ ⲉⲣⲟⲟⲩ ⲧⲏⲣⲟⲩ ⲁⲩⲱ ⲛⲧⲉⲧⲙⲡⲛⲟⲩⲧⲉ ϯ ⲉⲝⲟⲩⲥⲓⲁ ⲛⲁϥ ⲉⲧⲣⲉϥⲟⲩⲱⲙ ⲉⲃⲟⲗ ⲛϩⲏⲧⲥ ϫⲉⲟⲩϣⲙⲙⲟ ⲛⲣⲱⲙⲉ ⲡⲉⲧⲛⲁⲟⲩⲟⲙⲥ ⲡⲁⲓ ⲟⲩⲡⲉⲧϣⲟⲩⲉⲓⲧ ⲡⲉ ⲁⲩⲱ ⲟⲩϣⲱⲛⲉ ⲡⲉ ⲙⲡⲟⲛⲏⲣⲟⲛ
ⲉⲣϣⲁⲛⲡⲣⲱⲙⲉ ϫⲡⲉ ϣⲏ ⲛϣⲏⲣⲉ ⲁⲩⲱ ⲛϥⲱⲛϩ ⲛⲟⲩⲁϣⲏ ⲛⲣⲟⲙⲡⲉ ⲛⲧⲉⲛⲉϩⲟⲟⲩ ⲛⲛⲉϥⲣⲙⲡⲟⲟⲩⲉ ⲁϣⲁⲓ ⲁⲩⲱ ⲧⲉϥⲯⲩⲭⲏ ⲛⲥⲛⲁⲥⲉⲓ ⲁⲛ ⲉⲃⲟⲗ ϩⲙⲡⲟⲩⲛⲟϥ ⲁⲩⲱ ⲟⲛ ⲙⲡⲉⲕⲁⲓⲥⲉ ϣⲱⲡⲉ ⲛⲁϥ ⲁⲓϫⲟⲟⲥ ϫⲉⲛⲁⲛⲟⲩ ⲛϩⲟⲩϩⲉ ⲉⲣⲟϥ
ϫⲉⲛⲧⲁϥⲉⲓ ϩⲛⲟⲩⲡⲉⲧϣⲟⲩⲉⲓⲧ ⲉϥⲛⲁⲃⲱⲕ ⲟⲛ ϩⲛⲟⲩⲕⲁⲕⲉ ⲁⲩⲱ ⲉⲣⲉⲡⲉϥⲣⲁⲛ ⲛⲁϩⲱⲃⲥ ϩⲙⲡⲕⲁϩ
ⲁⲩⲱ ⲙⲡⲉϥⲛⲁⲩ ⲉⲡⲣⲏ ⲙⲡⲉϥⲉⲓⲙⲉ ⲟⲛ ⲉⲙⲟⲧⲛⲉⲥ ⲡⲁⲓ ϭⲉ ⲥⲟⲧⲡ ⲉⲡⲁⲓ
ⲕⲁⲛ ⲉϣⲱⲡⲉ ⲁⲩⲱⲛϩ ⲛϣⲟ ⲛⲣⲟⲙⲡⲉ ϩⲛⲛⲉϩⲓⲟⲟⲩⲉ ⲁⲩⲱ ⲙⲡⲉϥⲛⲁⲩ ⲉⲟⲩⲛⲟϥ ⲙⲏ ⲉⲣⲉⲛⲕⲁ ϭⲉ ⲛⲓⲙ ⲛⲁⲃⲱⲕ ⲉϩⲣⲁⲓ ⲉⲩⲙⲁ ⲛⲟⲩⲱⲧ
ⲡϩⲓⲥⲉ ⲧⲏⲣϥ ⲙⲡⲣⲱⲙⲉ ⲉϥⲃⲏⲕ ⲉϩⲟⲩⲛ ⲉⲧⲉϥⲧⲁⲡⲣⲟ ⲁⲩⲱ ⲧⲉϥⲯⲩⲭⲏ ⲛⲁⲙⲟⲩϩ ⲁⲛ
ϫⲉⲟⲩⲛⲟⲩϩⲟⲩⲟ ϣⲟⲟⲡ ⲙⲡⲥⲟⲫⲟⲥ ⲉϩⲟⲩⲉ ⲡⲁⲧϩⲏⲧ ϫⲉⲡϩⲏⲕⲉ ⲥⲟⲟⲩⲛ ⲉⲧⲣⲉϥⲙⲟⲟϣⲉ ⲙⲡⲙⲧⲟ ⲉⲃⲟⲗ ⲙⲡⲱⲛϩ
ⲟⲩⲁⲅⲁⲑⲟⲥ ⲡⲉ ⲡⲛⲁⲩ ⲛⲛⲃⲁⲗ ⲉϩⲟⲩⲉ ⲡⲉⲧⲙⲟⲟϣⲉ ⲙⲛⲧⲉϥⲯⲩⲭⲏ ⲁⲩⲱ ⲡⲁⲓ ⲟⲩⲡⲉⲧϣⲟⲩⲉⲓⲧ ⲡⲉ ⲁⲩⲱ ⲟⲩⲟⲩⲱϣ ⲡⲉ ⲙⲡⲛⲉⲩⲙⲁ
ⲡⲉⲛⲧⲁϥϣⲱⲡⲉ ⲏⲇⲏ ⲁⲩϯ ⲣⲁⲛ ⲉⲣⲟϥ ⲁⲩⲱ ⲁⲩⲉⲓⲙⲉ ⲉⲣⲟϥ ϫⲉⲟⲩⲣⲱⲙⲉ ⲡⲉ ⲁⲩⲱ ⲛϥⲛⲁϫⲓ ϩⲁⲡ ⲁⲛ ⲙⲛⲡϫⲱⲱⲣⲉ ⲉⲣⲟϥ
ϫⲉⲟⲩⲛϩⲉⲛϣⲁϫⲉ ⲉⲩⲧⲁϣⲟ ⲛϩⲉⲛⲡⲉⲧϣⲟⲩⲉⲓⲧ
ⲛⲁⲩ ⲉⲡⲕⲁϩ ⲡⲁⲓ ⲉⲛⲧⲁⲓⲱⲣⲕ ⲙⲙⲟϥ ⲛⲁⲃⲣⲁϩⲁⲙ ⲙⲛⲓⲥⲁⲁⲕ ⲙⲛⲓⲁⲕⲱⲃ ⲙⲡⲟⲩⲁϩⲟⲩ ⲅⲁⲣ ⲛⲥⲱⲓ ϩⲓⲡⲁϩⲟⲩ ⲙⲙⲟⲓ
ⲡⲗⲏⲛ ⲭⲁⲗⲉⲃ ⲡϣⲏⲣⲉ ⲛⲓⲉⲫⲟⲛⲏ ⲡⲉⲛⲧⲁϥⲡⲱⲣϫ ⲉⲃⲟⲗ ⲙⲛⲓⲏⲥⲟⲩⲥ ⲡϣⲏⲣⲉ ⲛⲛⲁⲩⲏ ϫⲉⲁⲩⲟⲩⲁϩⲟⲩ ⲛⲥⲁⲡϫⲟⲉⲓⲥ ϩⲓⲡⲁϩⲟⲩ ⲙⲙⲟϥ
ⲁⲩⲱ ⲁⲡϫⲟⲉⲓⲥ ϭⲱⲛⲧ ϩⲛⲟⲩϭⲱⲛⲧ ⲉϩⲣⲁⲓ ⲉϫⲙⲡⲓⲥⲣⲁⲏⲗ ⲁϥϫⲟ ⲙⲙⲟⲟⲩ ⲉⲃⲟⲗ ϩⲣⲁⲓ ϩⲛⲧⲉⲣⲏⲙⲟⲥ ⲛϩⲙⲉ ⲛⲣⲟⲙⲡⲉ ϣⲁⲛⲧⲥⲱϫⲛ ⲛϭⲓⲧⲅⲉⲛⲉⲁ ⲧⲏⲣⲥ ⲛⲁⲓ ⲉⲧⲉⲓⲣⲉ ⲙⲡⲡⲟⲛⲏⲣⲟⲛ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ
ⲉⲓⲥ ϩⲏⲏⲧⲉ ⲁⲧⲉⲧⲛⲧⲱⲟⲩⲛ ⲉⲡⲙⲁ ⲛⲛⲉⲧⲛⲉⲓⲟⲧⲉ ⲛⲟⲩⲥⲟⲟⲩϩⲥ ⲛⲣⲱⲙⲉ ⲛⲣⲉϥⲣⲛⲟⲃⲉ ⲉⲟⲩⲱϩ ⲟⲛ ⲉϫⲙⲡϭⲱⲛⲧ ⲛⲧⲟⲣⲅⲏ ⲙⲡϫⲟⲉⲓⲥ ⲉⲧϩⲣⲁⲓ ⲉϫⲙⲡⲓⲥⲣⲁⲏⲗ
ϫⲉⲧⲉⲧⲛⲁⲕⲧⲉ ⲧⲏⲩⲧⲛ ⲉⲃⲟⲗ ⲙⲙⲟϥ ⲉⲟⲩⲱϩ ⲉⲧⲟⲟⲧⲧⲏⲩⲧⲛ ⲉⲕⲁⲁϥ ⲛⲥⲱⲧⲛ ϩⲣⲁⲓ ϩⲓⲡϫⲁⲓⲉ ⲛⲧⲉⲧⲛⲁⲛⲟⲙⲉⲓ ⲉϩⲟⲩⲛ ⲉⲧⲉⲓⲥⲩⲛⲁⲅⲱⲅⲏ ⲧⲏⲣⲥ
ⲁⲩⲱ ⲁⲩϯ ⲙⲡⲉⲩⲟⲩⲟⲓ ⲉⲣⲟϥ ⲡⲉϫⲁⲩ ϫⲉϩⲉⲛⲣⲃⲉ ⲛⲉⲥⲟⲟⲩ ⲧⲛⲛⲁⲕⲟⲧⲟⲩ ⲙⲡⲉⲓⲙⲁ ⲛⲛⲧⲃⲛⲟⲟⲩⲉ ⲁⲩⲱ ϩⲉⲛⲡⲟⲗⲓⲥ ⲛⲛⲉⲛⲁⲡⲟⲥⲕⲉⲩⲏ
ⲁⲩⲱ ⲁⲛⲟⲛ ⲧⲛⲛⲁϩⲟⲟⲕⲛ ⲛⲛⲟⲩⲣϣⲉ ϩⲓϩⲏ ⲛⲛϣⲏⲣⲉ ⲙⲡⲓⲥⲣⲁⲏⲗ ϣⲁⲛⲧⲛϫⲓⲧⲟⲩ ⲉϩⲟⲩⲛ ⲉⲡⲉⲩⲙⲁ ⲧⲛⲛⲁⲡⲟⲥⲕⲉⲩⲏ ⲇⲉ ⲉⲥⲉⲟⲩⲱϩ ϩⲣⲁⲓ ϩⲛϩⲉⲛⲡⲟⲗⲓⲥ ⲉⲩⲥⲟⲃⲧ ⲙⲙⲟⲟⲩ ⲉⲧⲃⲉⲛⲉⲧⲟⲩⲏϩ ϩⲙⲡⲕⲁϩ
ⲛⲧⲛⲛⲁⲕⲧⲟⲛ ⲁⲛ ⲉⲛⲉⲛⲏⲓ ϣⲁⲛⲧⲟⲩⲡⲱϣ ⲉϫⲱⲟⲩ ⲛϭⲓⲛϣⲏⲣⲉ ⲙⲡⲓⲥⲣⲁⲏⲗ ⲡⲟⲩⲁ ⲡⲟⲩⲁ ⲛⲧⲉϥⲕⲗⲏⲣⲟⲛⲟⲙⲓⲁ
ⲁⲩⲱ ⲛⲧⲛⲛⲁⲕⲗⲏⲣⲟⲛⲟⲙⲉⲓ ϭⲉ ⲁⲛⲟⲛ ϩⲣⲁⲓ ⲛϩⲏⲧⲟⲩ ϫⲓⲛⲡⲉⲕⲣⲟ ⲙⲡⲓⲟⲣⲇⲁⲛⲏⲥ ⲁⲩⲱ ⲙⲛⲛⲥⲱϥ ϫⲉⲁⲛϫⲓ ⲛⲛⲉⲕⲗⲏⲣⲟⲥ ϩⲣⲁⲓ ϩⲓⲡⲉⲕⲣⲟ ⲙⲡⲓⲟⲣⲇⲁⲛⲏⲥ ϩⲙⲙⲙⲁⲛϣⲁ
ⲡⲉϫⲉⲙⲱⲩⲥⲏⲥ ⲛⲁⲩ ϫⲉⲉⲧⲉⲧⲛϣⲁⲛⲉⲓⲣⲉ ⲕⲁⲧⲁⲡⲉⲓϣⲁϫⲉ ⲉⲧⲉⲧⲛϣⲁⲛϩⲉⲕⲧⲏⲩⲧⲛ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲉⲡⲡⲟⲗⲉⲙⲟⲥ
ⲛⲧⲉϩⲟⲡⲗⲏⲥⲧⲏⲥ ⲛⲓⲙ ⲛⲧⲟⲟⲧⲧⲏⲩⲧⲛ ϫⲓⲟⲟⲣ ⲙⲡⲓⲟⲣⲇⲁⲛⲏⲥ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ϣⲁⲛⲧⲉⲡⲉϥϫⲁϫⲉ ⲟⲩⲱϣϥ ⲙⲡⲉϥⲙⲧⲟ ⲉⲃⲟⲗ
ⲛⲥⲉⲣϫⲟⲉⲓⲥ ⲉⲡⲕⲁϩ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲁⲩⲱ ⲙⲛⲛⲥⲁⲛⲁⲓ ⲛⲧⲉⲧⲛⲕⲧⲉ ⲧⲏⲩⲧⲛ ⲧⲉϩⲛⲁϣⲱⲡⲉ ⲛⲛⲁⲧⲛⲟⲃⲉ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲙⲛⲡⲓⲥⲣⲁⲏⲗ ⲁⲩⲱ ⲡⲉⲓⲕⲁϩ ⲛⲁϣⲱⲡⲉ ⲛⲏⲧⲛ ⲡⲉ ⲛⲟⲩⲙⲁⲛⲁⲙⲁϩⲧⲉ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ
ⲉⲧⲉⲧⲛⲧⲙⲉⲓⲣⲉ ⲇⲉ ϩⲓⲛⲁⲓ ⲧⲉⲧⲛⲁⲣⲛⲟⲃⲉ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲁⲩⲱ ⲧⲉⲧⲛⲁⲥⲟⲩⲛ ⲡⲉⲧⲛⲛⲟⲃⲉ ⲡⲉ ⲉⲣϣⲁⲛⲙⲡⲉⲧϩⲟⲟⲩ ⲧⲁϩⲉ ⲧⲏⲩⲧⲛ
ⲉⲧⲉⲧⲛⲉⲕⲱⲧ ⲇⲉ ⲛⲏⲧⲛ ⲙⲙⲁⲩⲉⲓⲁⲧⲧⲏⲩⲧⲛ ⲛϩⲉⲛⲡⲟⲗⲓⲥ ⲛⲧⲉⲧⲛⲁⲡⲟⲥⲕⲉⲩⲏ ⲁⲩⲱ ϩⲉⲛⲣⲥⲟⲟⲩⲉ ⲛⲛⲉⲧⲛⲧⲃⲛⲟⲟⲩⲉ ⲁⲩⲱ ⲡⲉⲧⲛⲏⲩ ⲉⲃⲟⲗ ϩⲛⲧⲉⲧⲛⲧⲁⲡⲣⲟ ⲉⲧⲉⲧⲛⲉⲁⲁϥ
ⲡⲉϫⲁⲩ ⲛϭⲓⲛϣⲏⲣⲉ ⲛϩⲣⲟⲩⲃⲏⲛ ⲙⲛⲛϣⲏⲣⲉ ⲛⲅⲁⲇ ⲛⲛⲁϩⲣⲙⲙⲱⲩⲥⲏⲥ ⲉⲩϫⲱ ⲙⲙⲟⲥ ϫⲉⲛⲉⲕϩⲙϩⲁⲗ ⲛⲁⲉⲓⲣⲉ ⲕⲁⲧⲁⲧϩⲉ ⲉⲧⲉⲣⲉⲡⲉⲛϫⲟⲉⲓⲥ ϩⲱⲛ ⲉⲧⲟⲟⲧⲛ
ⲧⲛⲛⲁⲡⲟⲥⲕⲉⲩⲏ ⲙⲛⲛⲉⲛϩⲓⲟⲙⲉ ⲙⲛⲛⲉⲛⲧⲃⲛⲟⲟⲩⲉ ⲧⲏⲣⲟⲩ ⲛⲁϣⲱⲡⲉ ϩⲛⲙⲡⲟⲗⲓⲥ ⲛⲅⲁⲗⲁⲁⲇ
ⲛⲉⲕϩⲙϩⲁⲗ ⲇⲉ ⲛⲁϫⲓⲟⲟⲣ ⲧⲏⲣⲟⲩ ⲉⲩϩⲏⲕ ⲁⲩⲱ ⲉⲩⲧⲏϣ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲉⲡⲡⲟⲗⲉⲙⲟⲥ ⲛⲧϩⲉ ⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲥ
ⲁⲩⲱ ⲁⲙⲱⲩⲥⲏⲥ ⲥⲩⲛϩⲓⲥⲧⲁ ⲛⲁⲩ ⲛⲉⲗⲉⲁⲍⲁⲣ ⲡⲟⲩⲏⲏⲃ ⲙⲛⲓⲏⲥⲟⲩⲥ ⲡϣⲏⲣⲉ ⲛⲛⲁⲩⲏ ⲙⲛⲛⲁⲣⲭⲱⲛ ⲛⲙⲡⲁⲧⲣⲓⲁ ⲛⲛⲉⲫⲩⲗⲟⲟⲩⲉ ⲙⲡⲓⲥⲣⲁⲏⲗ
ⲁⲩⲱ ⲡⲉϫⲉⲙⲱⲩⲥⲏⲥ ⲛⲁⲩϫⲉ ⲉⲣϣⲁⲛⲛϣⲏⲣⲉ ⲛϩⲣⲟⲩⲃⲏⲛ ⲙⲛⲛϣⲏⲣⲉ ⲛⲅⲁⲇ ϫⲓⲟⲟⲣ ⲛⲙⲙⲏⲧⲛ ⲙⲡⲓⲟⲣⲇⲁⲛⲏⲥ ⲟⲩⲟⲛ ⲛⲓⲙ ⲉⲧϩⲏⲕ ⲉⲡⲡⲟⲗⲉⲙⲟⲥ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲁⲩⲱ ⲛⲧⲉⲧⲛⲣϫⲟⲉⲓⲥ ⲉⲡⲕⲁϩ ⲙⲡⲉⲧⲛⲙⲧⲟ ⲉⲃⲟⲗ ⲉⲧⲉⲧⲛⲉϯ ⲛⲁⲩ ⲙⲡⲕⲁϩ ⲛⲅⲁⲗⲁⲁⲇ ϩⲣⲁⲓ ϩⲛⲟⲩⲙⲁⲛⲁⲙⲁϩⲧⲉ
ⲉⲩϣⲁⲛⲧⲙϫⲓⲟⲟⲣ ⲇⲉ ⲉⲩϩⲏⲕ ⲛⲙⲙⲏⲧⲛ ⲉⲡⲡⲟⲗⲉⲙⲟⲥ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ϫⲓⲟⲟⲣ ⲛⲧⲉⲩⲁⲡⲟⲥⲕⲉⲩⲏ ⲙⲛⲛⲉⲩϩⲓⲟⲙⲉ ⲁⲩⲱ ⲛⲉⲩⲧⲃⲛⲟⲟⲩⲉ ⲛϣⲟⲣⲡ ⲉⲣⲱⲧⲛ ⲉϩⲟⲩⲛ ⲉⲡⲕⲁϩ ⲛⲭⲁⲛⲁⲁⲛ ⲛⲥⲉⲕⲗⲏⲣⲟⲛⲟⲙⲉⲓ ϩⲣⲁⲓ ⲛϩⲏⲧⲧⲏⲩⲧⲛ ϩⲙⲡⲕⲁϩ ⲛⲭⲁⲛⲁⲁⲛ
ⲁⲩⲟⲩⲱϣⲃ ⲛϭⲓⲛϣⲏⲣⲉ ⲛϩⲣⲟⲩⲃⲏⲛ ⲙⲛⲛϣⲏⲣⲉ ⲛⲅⲁⲇ ⲉⲩϫⲱ ⲙⲙⲟⲥ ϫⲉⲛⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲟⲩ ⲛⲛⲉϥϩⲙϩⲁⲗ ⲧⲛⲛⲁⲁⲩ ⲛⲧⲉⲓϩⲉ
ⲁⲛⲟⲛ ⲧⲛⲛⲁϫⲓⲟⲟⲣ ⲛϩⲏⲕ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲉϩⲟⲩⲛ ⲉⲡⲕⲁϩ ⲛⲭⲁⲛⲁⲁⲛ ⲁⲩⲱ ⲉⲧⲉⲧⲛⲁϯ ⲛⲁⲛ ⲙⲡⲛⲙⲁⲛⲁⲙⲁϩⲧⲉ ϩⲣⲁⲓ ϩⲙⲡⲉⲕⲣⲟ ⲙⲡⲓⲟⲣⲇⲁⲛⲏⲥ
ⲁⲩⲱ ⲛϣⲏⲣⲉ ⲛⲅⲁⲇ ⲙⲛⲛϣⲏⲣⲉ ⲛϩⲣⲟⲩⲃⲏⲛ ⲙⲛⲧⲡⲁϣⲉ ⲙⲫⲩⲗⲏ ⲙⲙⲁⲛⲁⲥⲥⲏ ⲛⲧⲉⲛϣⲏⲣⲉ ⲛⲓⲱⲥⲏⲫ ⲁⲙⲱⲩⲥⲏⲥ ϯ ⲛⲁⲩ ⲛⲧⲙⲛⲧⲣⲣⲟ ⲛⲥⲏⲱⲛ ⲡⲣⲣⲟ ⲛⲛⲁⲙⲟⲣⲣⲁⲓⲟⲥ ⲙⲛⲧⲙⲛⲧⲣⲣⲟ ⲛⲱⲅ ⲡⲣⲣⲟ ⲛⲧⲃⲁⲥⲁⲛ ⲡⲕⲁϩ ⲙⲛⲙⲡⲟⲗⲓⲥ ⲙⲛⲛⲉϥⲧⲟϣ ⲙⲡⲟⲗⲓⲥ ⲙⲡⲕⲁϩ ⲉⲧⲕⲱⲧⲉ
ⲁⲩⲱ ⲁⲛϣⲏⲣⲉ ⲛⲅⲁⲇ ⲕⲱⲧ ⲛⲇⲉⲃⲱⲛ ⲙⲛⲁⲇⲁⲣⲱⲑ ⲙⲛⲁⲣⲟⲏⲣ
ⲙⲛⲥⲱⲫⲁⲣ ⲙⲛⲓⲁⲍⲏⲣ ⲁⲩϫⲁⲥⲧⲟⲩ
ⲙⲛⲁⲃⲣⲁⲛ ⲙⲛⲃⲁⲓⲑⲁⲣⲁⲛ ϩⲉⲛⲡⲟⲗⲓⲥ ⲉⲩϫⲟⲥⲉ ⲁⲩⲱ ϩⲉⲛⲣⲃⲉ ⲛⲛⲉⲥⲟⲟⲩ
ⲁⲩⲱ ⲁⲛϣⲏⲣⲉ ⲛϩⲣⲟⲩⲃⲏⲛ ⲕⲱⲧ ⲛⲉⲥⲉⲃⲱⲛ ⲙⲛⲉⲗⲉⲁⲗⲏ ⲙⲛⲅⲁⲣⲓⲁⲓⲑⲁⲙ
ⲙⲛⲃⲉⲉⲗⲙⲉⲱⲛ ⲉⲩⲕⲱⲧⲉ ⲙⲛⲥⲉⲃⲁⲙⲁ ⲁⲩⲱ ⲕⲁⲧⲁⲛⲉⲩⲣⲁⲛ ⲁⲩⲙⲟⲩⲧⲉ ⲉⲛⲣⲁⲛ ⲛⲙⲡⲟⲗⲓⲥ ⲛⲁⲓ ⲉⲛⲧⲁⲩⲕⲟⲧⲟⲩ
ⲁⲩⲱ ⲁϥⲃⲱⲕ ⲛϭⲓⲡϣⲏⲣⲉ ⲙⲙⲁⲭⲓⲣ ⲡϣⲏⲣⲉ ⲙⲙⲁⲛⲁⲥⲥⲏ ⲉⲅⲁⲗⲁⲁⲇ ⲁϥϫⲓ ⲙⲙⲟⲥ ⲁϥⲧⲁⲕⲟ ⲙⲡⲁⲙⲟⲣⲣⲁⲓⲟⲥ ⲉⲧⲟⲩⲏϩ ϩⲣⲁⲓ ⲛϩⲏⲧⲥ
ⲁⲩⲱ ⲙⲁⲭⲓⲣ ⲡϣⲏⲣⲉ ⲙⲙⲁⲛⲁⲥⲥⲏ ⲁⲙⲱⲩⲥⲏⲥ ϯ ⲛⲁϥ ⲛⲅⲁⲗⲁⲁⲇ ⲁϥⲟⲩⲱϩ ϩⲙⲡⲙⲁ ⲉⲧⲙⲙⲁⲩ
ⲁⲩⲱ ⲉⲓⲁⲉⲓⲣ ⲡϣⲏⲣⲉ ⲙⲙⲁⲛⲁⲥⲥⲏ ⲁϥⲃⲱⲕ ⲁϥϫⲓ ⲛⲛⲉⲩⲡⲟⲗⲓⲥ ⲁϥⲙⲟⲩⲧⲉ ⲉⲣⲟⲟⲩ ϫⲉⲛⲉⲣⲥⲟⲟⲩⲉ ⲛⲇⲁⲉⲓⲣ
ⲁⲩⲱ ⲁⲛⲁⲃⲁⲩ ⲃⲱⲕ ⲁϥϫⲓ ⲛⲕⲁⲛⲁⲑ ⲙⲛⲛⲉⲥⲧⲙⲉ ⲁϥⲙⲟⲩⲧⲉ ⲉⲣⲟⲟⲩ ϫⲉⲛⲁⲃⲱⲑ ⲉⲃⲟⲗ ϩⲙⲡⲉϥⲣⲁⲛ
ⲡⲉⲯⲁⲗⲙⲟⲥ ⲛⲇⲁⲩⲉⲓⲇ ⲡϫⲟⲉⲓⲥ ⲁϥⲣⲣⲣⲟ ⲙⲁⲣⲉⲛⲗⲁⲟⲥ ⲛⲟⲩϭⲥ ⲡⲉⲧϩⲙⲟⲟⲥ ⲉϩⲣⲁⲓ ⲉϫⲛⲛⲉⲭⲉⲣⲟⲩⲃⲓⲛ ⲙⲁⲣⲉⲡⲕⲁϩ ⲕⲓⲙ
ⲟⲩⲛⲟϭ ⲡⲉ ⲡϫⲟⲉⲓⲥ ϩⲛⲥⲓⲱⲛ ⲉϥϫⲟⲥⲉ ⲉϫⲛⲛⲗⲁⲟⲥ ⲧⲏⲣⲟⲩ
ⲙⲁⲣⲟⲩⲟⲩⲱⲛϩ ⲉⲃⲟⲗ ⲙⲡⲉⲕⲛⲟϭ ⲛⲣⲁⲛ ϫⲉⲟⲩϩⲟⲧⲉ ⲡⲉ ⲁⲩⲱ ϥⲟⲩⲁⲁⲃ
ⲁⲩⲱ ⲡⲧⲁⲉⲓⲟ ⲛⲟⲩⲣⲣⲟ ⲡⲉ ⲙⲉⲣⲉⲡϩⲁⲡ ⲛⲧⲟⲕ ⲁⲕⲥⲃⲧⲉⲡⲥⲟⲟⲩⲧⲛ ⲛⲧⲟⲕ ⲡⲉⲛⲧⲁⲕⲣⲡϩⲁⲡ ⲙⲛⲧⲇⲓⲕⲁⲓⲟⲥⲩⲛⲏ ϩⲛⲓⲁⲕⲱⲃ
ϫⲉⲥⲧⲡϫⲟⲉⲓⲥ ⲡⲉⲛⲛⲟⲩⲧⲉ ⲛⲧⲉⲧⲛⲟⲩⲱϣⲧ ⲙⲡϩⲩⲡⲟⲡⲟⲇⲓⲟⲛ ⲛⲛⲉϥⲉⲩⲉⲣⲏⲧⲉ
ϫⲉⲙⲱⲩⲥⲏⲥ ⲟⲩⲁⲁⲃ ⲙⲛⲁⲁⲣⲱⲛ ϩⲛⲛⲉϥⲟⲩⲏⲏⲃ ⲁⲩⲱ ⲥⲁⲙⲟⲩⲏⲗ ϩⲛⲛⲉⲧⲉⲡⲓⲕⲁⲗⲉⲓ ⲙⲡⲉϥⲣⲁⲛ ⲁⲩⲱϣ ⲉϩⲣⲁⲓ ⲉⲡϫⲟⲉⲓⲥ ⲁⲩⲱ ⲛⲧⲟϥ ⲁϥⲥⲱⲧⲙ ⲉⲣⲟⲟⲩ
ⲁϥϣⲁϫⲉ ⲛⲙⲙⲁⲩ ϩⲛⲟⲩⲥⲧⲩⲗⲟⲥ ⲛⲕⲗⲟⲟⲗⲉ ⲁⲩϩⲁⲣⲉϩ ⲉⲛⲉϥⲙⲛⲧⲙⲛⲧⲣⲉ ⲁⲩⲱ ⲛⲉϥⲡⲣⲟⲥⲧⲁⲅⲙⲁ ⲉⲛⲧⲁϥⲧⲁⲁⲩ ⲛⲁⲩ
ⲡϫⲟⲉⲓⲥ ⲡⲉⲛⲛⲟⲩⲧⲉ ⲛⲧⲟⲕ ⲉⲛⲧⲁⲕⲥⲱⲧⲙ ⲉⲣⲟⲟⲩ ⲡⲛⲟⲩⲧⲉ ⲛⲧⲟⲕ ⲉⲛⲧⲁⲕⲕⲱ ⲛⲁⲩ ⲉⲃⲟⲗ ⲁⲕⲉⲓⲣⲉ ⲙⲡⲉⲕⲃⲁ ⲛⲛⲉⲩϩⲃⲏⲩⲉ ⲧⲏⲣⲟⲩ
ϫⲉⲥⲧⲡϫⲟⲉⲓⲥ ⲡⲉⲛⲛⲟⲩⲧⲉ ⲛⲧⲉⲧⲛⲟⲩⲱϣⲧ ⲙⲡⲉϥⲧⲟⲟⲩ ⲉⲧⲟⲩⲁⲁⲃ ϫⲉϥⲟⲩⲁⲁⲃ ⲛϭⲓⲡϫⲟⲉⲓⲥ ⲡⲉⲛⲛⲟⲩⲧⲉ
ⲧⲱⲇⲏ ⲛⲛⲧⲱⲣⲧⲣ ⲉⲓⲥ ϩⲏⲏⲧⲉ ⲟⲩ ⲡⲉⲧⲛⲁⲛⲟⲩϥ ⲏ ⲟⲩ ⲡⲉⲧⲛⲟⲧⲙ ⲛⲥⲁⲧⲣⲉϩⲉⲛⲥⲛⲏⲩ ⲟⲩⲱϩ ϩⲛⲟⲩⲙⲁ ⲛⲟⲩⲱⲧ
ⲉⲩⲛⲁⲣⲧϩⲉ ⲙⲡⲥⲟϭⲛ ⲉⲧϩⲓϫⲛ ⲧⲁⲡⲉ ⲛⲁⲁⲣⲱⲛ ⲉⲧⲛⲏⲩ ⲉⲡⲉⲥⲏⲧ ⲉϫⲛⲧⲉϥⲙⲟⲣⲧ ⲉⲧⲛⲏⲩ ⲉⲡⲉⲥⲏⲧ ⲉϫⲛⲛⲥⲱⲃⲉ ⲛⲛⲉϥϩⲟⲉⲓⲧⲉ
ⲉⲩⲛⲁⲣⲧϩⲉ ⲛϯⲱⲧⲉ ⲛⲁⲉⲣⲙⲱⲛ ⲉⲧⲛⲏⲩ ⲉⲡⲉⲥⲏⲧ ⲉϫⲛⲛⲧⲟⲟⲩ ⲛⲥⲓⲱⲛ ϫⲉⲛⲧⲁⲡϫⲟⲉⲓⲥ ϩⲱⲛ ⲙⲙⲁⲩ ⲙⲡⲉϥⲥⲙⲟⲩ ⲟⲩⲱⲛϩ ϣⲁⲉⲛⲉϩ
ⲁⲩⲱ ⲁⲥϣⲱⲡⲉ ϩⲛⲛⲉϩⲟⲟⲩ ⲛⲁⲭⲁⲍ ⲡϣⲏⲣⲉ ⲛⲓⲱⲁⲑⲁⲙ ⲡϣⲏⲣⲉ ⲛⲟⲍⲓⲁⲥ ⲡⲣⲣⲟ ⲛⲓⲟⲩⲇⲁ ⲁⲣⲁⲁⲥⲥⲱⲛ ⲉⲓ ⲉϩⲣⲁⲓ ⲡⲣⲣⲟ ⲛⲁⲣⲁⲙ ⲁⲩⲱ ⲫⲁⲕⲉⲉ ⲡϣⲏⲣⲉ ⲛϩⲣⲟⲙⲉⲗⲓⲁⲥ ⲡⲣⲣⲟ ⲙⲡⲓⲥⲣⲁⲏⲗ ⲉϫⲛⲧϩⲓⲉⲣⲟⲩⲥⲁⲗⲏⲙ ⲉϫⲓⲧⲥ ⲁⲩⲱ ⲙⲡⲟⲩⲉϣϭⲉⲙϭⲟⲙ ⲉϫⲓⲧⲥ
ⲁⲩϫⲓ ⲡⲟⲩⲱ ⲇⲉ ⲉϩⲣⲁⲓ ⲉⲡⲏⲓ ⲛⲇⲁⲩⲉⲓⲇ ⲉⲩϫⲱ ⲙⲙⲟⲥ ϫⲉⲁⲁⲣⲁⲙ ϥⲓ ⲙⲛⲉⲫⲣⲁⲓⲙ ⲁⲩⲱ ⲁⲧⲉϥⲯⲩⲭⲏ ⲡⲱϣⲥ ⲙⲛⲧⲉⲯⲩⲭⲏ ⲙⲡⲉϥⲗⲁⲟⲥ ⲛⲧϩⲉ ⲛϣⲁⲣⲉⲟⲩϣⲏⲛ ⲕⲓⲙ ⲉⲃⲟⲗ ϩⲓⲧⲛⲟⲩⲧⲏⲩ ⲉⲃⲟⲗ ϩⲛⲧⲥⲱϣⲉ
ⲁⲩⲱ ⲡⲉϫⲉⲡϫⲟⲉⲓⲥ ⲛⲏⲥⲁⲓⲁⲥ ϫⲉⲃⲱⲕ ⲉⲃⲟⲗ ⲛⲅⲧⲱⲙⲛⲧ ⲉⲁⲭⲁⲍ ⲛⲧⲟⲕ ⲁⲩⲱ ⲡⲉⲕϣⲏⲣⲉ ⲛⲧⲁϥϣⲱϫⲡ ⲓⲁⲥⲥⲟⲩⲃ ϩⲁⲧⲛⲧⲕⲟⲗⲩⲙⲃⲏⲑⲣⲁ ⲛⲁⲣⲭⲁⲓⲟⲛ ⲛⲧⲉϩⲓⲏ ⲧⲉⲧⲛⲧⲡⲉ ⲛⲧⲥⲱϣⲉ ⲙⲡⲣⲁϩⲧ
ⲁⲩⲱ ⲛⲅϫⲟⲟⲥ ⲛⲁϥ ϫⲉϩⲁⲣⲉϩ ⲉⲣⲟⲕ ⲉⲧⲣⲉⲕⲕⲁ ⲣⲱⲕ ⲁⲩⲱ ⲙⲡⲣⲣ ϩⲟⲧⲉ ⲟⲩⲇⲉ ⲙⲡⲣⲧⲣⲉⲧⲉⲕⲯⲩϩⲏ ⲣ ϭⲱⲃ ϩⲏⲧⲟⲩ ⲙⲡⲉⲓϣⲏⲛ ⲥⲛⲁⲩ ⲛⲉⲓⲗⲁⲙⲡⲁⲥ ⲉⲧϯ ⲕⲁⲡⲛⲟⲥ ϩⲟⲧⲁⲛ ⲅⲁⲣ ⲉⲣϣⲁⲛⲧⲟⲣⲅⲏ ⲙⲡⲁϭⲱⲛⲧ ϣⲱⲡⲉ ⲡⲁⲗⲓⲛ ⲟⲛ ϯⲛⲁⲧⲁⲗϭⲟ
ⲁⲩⲱ ⲡϣⲏⲣⲉ ⲛⲁⲣⲁⲙ ⲙⲛⲡϣⲏⲣⲉ ⲛϩⲣⲟⲙⲉⲗⲓⲁⲥ ϫⲉⲁⲩϣⲟϫⲛⲉ ⲛⲟⲩϣⲟϫⲛⲉ ⲉϥϩⲟⲟⲩ ⲉⲣⲟⲕ ⲉⲩϫⲱ ⲙⲙⲟⲥ ϫⲉⲧⲛⲛⲁⲃⲱⲕ
ⲉϩⲣⲁⲓ ⲉⲧⲓⲟⲩⲇⲁⲓⲁ ⲛⲧⲛϣⲁϫⲉ ⲛⲙⲙⲁⲩ ⲛⲧⲛⲕⲧⲟⲟⲩ ⲛⲁⲛ ⲛⲧⲛⲉⲓⲣⲉ ⲙⲡϣⲏⲣⲉ ⲛⲧⲁⲃⲉⲏⲗ ⲛⲣⲣⲟ ⲉϩⲣⲁⲓ ⲉϫⲱⲥ
ⲛⲁⲓ ⲛⲉⲧⲉⲣⲉⲡϫⲟⲉⲓⲥ ⲥⲁⲃⲁⲱⲑ ϫⲱ ⲙⲙⲟⲟⲩ ϫⲉⲛⲛⲉⲡⲉⲓϣⲟϫⲛⲉ ⲙⲟⲩⲛ ⲉⲃⲟⲗ ⲟⲩⲇⲉ ⲛⲛⲉϥϣⲱⲡⲉ
ⲁⲗⲗⲁ ⲧⲁⲡⲉ ⲛⲁⲣⲁⲙ ⲡⲉ ⲧⲁⲙⲁⲥⲕⲟⲥ ⲁⲗⲗⲁ ⲕⲉⲥⲉⲧⲏ ⲛⲣⲟⲙⲡⲉ ⲛⲉ ⲛⲧⲉⲧⲙⲛⲧⲉⲣⲣⲟ ⲛⲉⲫⲣⲁⲓⲙ ⲱϫⲛ ⲉⲃⲟⲗ ϩⲙⲡⲗⲁⲟⲥ
ⲁⲩⲱ ⲧⲁⲡⲉ ⲛⲉⲫⲣⲁⲓⲙ ⲡⲉ ⲥⲟⲙⲟⲣⲁ ⲁⲩⲱ ⲧⲁⲡⲉ ⲛⲥⲟⲙⲟⲣⲁ ⲡⲉ ⲡϣⲏⲣⲉ ⲛϩⲣⲟⲙⲉⲗⲓⲁⲥ ⲁⲩⲱ ⲉⲧⲉⲧⲛⲧⲙⲡⲓⲥⲧⲉⲩⲉ ⲛⲛⲉⲧⲛⲉⲓⲙⲉ ⲟⲛ
ⲁⲩⲱ ⲁⲡϫⲟⲉⲓⲥ ⲟⲩⲱϩ ⲉⲧⲟⲟⲧϥ ⲁϥϣⲁϫⲉ ⲙⲛⲁⲭⲁⲍ ⲉϥϫⲱ ⲙⲙⲟⲥ ϫⲉⲁⲓⲧⲉⲓ
ⲛⲁⲕ ⲛⲟⲩⲙⲁⲉⲓⲛ ⲉⲃⲟⲗ ϩⲓⲧⲟⲟⲧϥ ⲙⲡϫⲟⲉⲓⲥ ⲡⲉⲕⲛⲟⲩⲧⲉ ⲉⲡϣⲓⲕⲉ ⲏ ⲉⲡϫⲓⲥⲉ
ⲁⲩⲱ ⲡⲉϫⲉⲁⲭⲁⲍ ϫⲉⲛⲛⲁⲉⲧⲉⲓ ⲁⲩⲱ ⲛⲛⲁⲡⲉⲓⲣⲁⲍⲉ ⲙⲡϫⲟⲉⲓⲥ
ⲁⲩⲱ ⲡⲉⲭⲁϥ ϫⲉⲥⲱⲧⲙ ⲛⲧⲟⲟⲩⲛ ⲛⲁⲡⲏⲓ ⲛⲇⲁⲩⲉⲓⲇ ⲙⲏ ⲟⲩⲕⲟⲩⲓ ⲛⲏⲧⲛ ⲡⲉ ϯ ⲁⲕⲱ ⲛⲛⲣⲱⲙⲉ ⲁⲩⲱ ⲛⲁϣ ⲛϩⲉ ⲧⲉⲧⲛϯ ⲁⲕⲱ ⲙⲡϫⲟⲉⲓⲥ
ⲉⲧⲃⲉⲡⲁⲓ ⲡϫⲟⲉⲓⲥ ⲛⲧⲟϥ ϥⲛⲁϯ ⲛⲏⲧⲛ ⲛⲟⲩⲙⲁⲉⲓⲛ ⲉⲓⲥ ⲧⲡⲁⲣⲑⲉⲛⲟⲥ ⲛⲁⲱⲱ ⲛⲥϫⲡⲟ ⲛⲟⲩϣⲏⲣⲉ ⲛⲧⲉⲧⲛⲙⲟⲩⲧⲉ ⲉⲡⲉϥⲣⲁⲛ ϫⲉⲉⲙⲙⲁⲛⲟⲩⲏⲗ
ⲉϥⲛⲁⲟⲩⲉⲙ ⲥⲁⲓⲣⲉ ϩⲓⲉⲃⲓⲱ ⲉⲙⲡⲁⲧⲉϥⲉⲓⲙⲉ ⲉⲡⲉⲣϫ ⲡⲡⲉⲧϩⲟⲟⲩ ⲉⲥⲉⲧⲡ ⲡⲉⲧⲛⲁⲛⲟⲩϥ
ⲏ ⲡⲡⲉⲧϩⲟⲟⲩ ϥⲛⲁⲕⲱ ⲛⲥⲱϥ ⲛⲧⲡⲟⲛⲏⲣⲓⲁ ⲉⲥⲱⲧⲡ ⲛⲁϥ ⲙⲡⲁⲅⲁⲑⲟⲛ ⲁⲩⲱ ⲥⲉⲛⲁⲕⲁ ⲡⲕⲁϩ ⲉⲃⲟⲗ ⲉⲧⲕⲣ ϩⲟⲧⲉ ⲛⲧⲟⲕ ϩⲏⲧϥ ϩⲱⲥ ⲉⲕⲛⲁϫⲓⲧϥ ⲁⲛ ϩⲛⲟⲩⲙⲕⲁϩ ⲙⲡⲉⲙⲧⲟ ⲉⲃⲟⲗ ⲙⲡⲣⲣⲟ ⲥⲛⲁⲩ
ⲁⲗⲗⲁ ⲡⲛⲟⲩⲧⲉ ⲛⲁⲉⲓⲛⲉ ⲉϩⲣⲁⲓ ⲉϫⲱⲕ ⲁⲩⲱ ⲉϩⲣⲁⲓ ⲉϫⲙⲡⲉⲕⲗⲁⲟⲥ ⲁⲩⲱ ⲉϫⲙⲡⲏⲓ ⲙⲡⲉⲕⲉⲓⲱⲧ ⲛϩⲛϩⲟⲟⲩ ⲉⲙⲡⲁⲧⲧⲟⲩⲉⲓ ϫⲓⲛⲙⲡⲉϩⲟⲟⲩ ⲛⲧⲁⲉⲫⲣⲁⲓⲙ ϥⲓ ⲡⲣⲣⲟ ⲛⲛⲁⲥⲥⲩⲣⲓⲟⲥ ⲉⲃⲟⲗ ϩⲛⲓⲟⲩⲇⲁ
ⲁⲩⲱ ⲥⲛⲁϣⲱⲡⲉ ϩⲙⲡⲉϩⲟⲟⲩ ⲉⲧⲙⲙⲁⲩ ⲡϫⲟⲉⲓⲥ ⲛⲁⲥⲱⲕ ⲙⲡⲁϥ ⲡⲁⲓ ⲉⲧⲛⲁⲣ ϫⲟⲉⲓⲥ ⲉⲩⲥⲁ ⲙⲡⲓⲉⲣⲟ ⲛⲕⲏⲙⲉ ⲁⲩⲱ ⲙⲡⲁϥ ⲛⲉⲃⲓⲱ ⲉⲧϩⲛⲧⲉⲭⲱⲣⲁ ⲛⲛⲁⲥⲥⲩⲣⲓⲟⲥ
ⲁⲩⲱ ⲥⲉⲛⲏⲩ ⲧⲏⲣⲟⲩ ⲛⲥⲙⲧⲟⲛ ⲙⲙⲟⲟⲩ ϩⲛⲛⲉⲓⲁ ⲛⲧⲉⲭⲱⲣⲁ ⲁⲩⲱ ϩⲛⲛⲉϣⲕⲟⲗ ⲛⲙⲡⲉⲧⲣⲁ ⲙⲛⲛⲙϩⲁⲁⲩ ⲁⲩⲱ ϩⲙⲡⲱϩ ⲛⲓⲙ ⲁⲩⲱ ϩⲛϣⲉ ⲛⲓⲙ
ⲁⲩⲱ ⲥⲛⲁϣⲱⲡⲉ ϩⲙⲡⲉϩⲟⲟⲩ ⲉⲧⲙⲙⲁⲩ ⲡϫⲟⲉⲓⲥ ⲛⲁϩⲱⲱⲕⲉ ϩⲙⲡⲛⲟϭ ⲛⲧⲟⲕ ⲉⲧⲧⲁϩⲉ ⲛⲧⲁⲡⲉ ⲙⲡⲣⲣⲟ ⲛⲛⲁⲥⲥⲩⲣⲓⲟⲥ ϩⲓⲡⲉⲕⲣⲟ ⲙⲡⲓⲉⲣⲟ ⲙⲛⲛⲃⲱ ⲛⲛⲉϥⲟⲩⲉⲣⲏⲧⲉ ⲁⲩⲱ ϥⲛⲁϥⲓ ⲛⲧⲉϥⲙⲟⲣⲧ
ⲁⲩⲱ ⲥⲉⲛⲁϣⲱⲡⲉ ϩⲙⲡⲉϩⲟⲟⲩ ⲉⲧⲙⲙⲁⲩ ⲡⲣⲱⲙⲉ ⲛⲁⲥⲁⲁⲛϣ ⲛⲟⲩⲃⲁϩⲥⲉ ⲛⲉϩⲉ ⲙⲛⲉⲥⲟⲟⲩ ⲥⲛⲁⲩ
ⲁⲩⲱ ⲛⲥϣⲱⲡⲉ ⲉⲱⲟⲗ ϩⲙⲡⲉϩⲟⲩⲟ ⲛϩⲣ ⲉⲣⲱⲧⲉ ⲟⲩⲟⲛ ⲛⲓⲙ ⲉⲧⲛⲁϣⲱϫⲡ ϩⲓϫⲙⲡⲕⲁϩ ⲛⲁⲟⲩⲉⲙ ⲥⲁⲓⲣⲉ ϩⲓⲉⲃⲓⲱ
ⲁⲩⲱ ⲥⲛⲁϣⲱⲡⲉ ϩⲙⲡⲉϩⲟⲟⲩ ⲉⲧⲙⲙⲁⲩ ⲙⲁ ⲛⲓⲙ ⲉⲧⲉⲣⲉϣⲟ ⲛⲃⲱ ⲛⲉⲗⲟⲟⲗⲉ ⲛⲁϣⲱⲡⲉ ⲛϩⲏⲧϥ ϩⲁϣⲟ ⲛⲥⲓⲕⲗⲟⲥ ⲛⲥⲉϣⲱⲡⲉ ⲛⲭⲉⲣⲥⲟⲥ ⲁⲩⲱ ⲛⲥⲉⲣ ϣⲟⲛⲧⲉ
ⲉⲣⲉⲛⲁⲓ ⲛⲁⲃⲱⲕ ⲉϩⲟⲩⲛ ⲙⲙⲁⲩ ϩⲙⲡⲥⲟⲧⲉ ⲙⲛⲡⲡⲓⲧⲉ ϫⲉⲡⲕⲁϩ ⲧⲏⲣϥ ⲛⲁⲣ ⲭⲉⲣⲥⲟⲥ ϩⲓϣⲟⲛⲧⲉ
ⲁⲩⲱ ⲥⲉⲛⲁⲥⲉⲕ ⲧⲟⲟⲩ ⲛⲓⲙ ⲉϣⲁⲩⲥⲟⲕϥ ⲛⲛⲉϩⲟⲧⲉ ⲉⲓ ⲉϫⲙⲡⲙⲁ ⲉⲧⲙⲙⲁⲩ ⲥⲉⲛⲁϣⲱⲡⲉ ⲅⲁⲣ ⲉⲃⲟⲗ ϩⲙⲡⲉϣⲛⲁ ⲙⲛⲡϣⲟⲛⲧⲉ ⲉⲩⲙⲁ ⲛⲙⲟⲟⲛⲉ ⲛⲉⲥⲟⲟⲩ ⲁⲩⲱ ⲉⲩϣⲁⲓⲣⲉ ⲛⲉϩⲉ
ⲡⲉⲯⲁⲗⲙⲟⲥ ⲛⲧⲙⲛⲧⲣⲙⲛϩⲏⲧ ⲛⲁⲥⲁⲫ ϯϩⲧⲏⲧⲛ ⲡⲁⲗⲁⲟⲥ ⲉⲡⲁⲛⲟⲙⲟⲥ ⲣⲉⲕⲧⲡⲉⲧⲛⲙⲁⲁϫⲉ ⲉⲛϣⲁϫⲉ ⲛⲧⲁⲧⲁⲡⲣⲟ
ϯⲛⲁⲟⲩⲱⲛ ⲛⲣⲱⲓ ϩⲛϩⲉⲛⲡⲁⲣⲁⲃⲟⲗⲏ ϯⲛⲁϫⲱ ⲛϩⲉⲛⲡⲣⲟⲃⲗⲏⲙⲁ ϫⲓⲛϣⲟⲣⲡ
ⲛⲉⲛⲧⲁⲛⲥⲟⲧⲙⲟⲩ ⲁⲩⲱ ⲁⲛⲉⲓⲙⲉ ⲉⲣⲟⲟⲩ ⲛⲉⲛⲧⲁⲛⲉⲛⲉⲓⲟⲧⲉ ϫⲟⲟⲩ ⲉⲣⲟⲛ
ⲙⲡⲟⲩϩⲱⲡ ⲉⲛⲉⲩϣⲏⲣⲉ ⲉⲕⲉϫⲱⲙ ⲉⲩϫⲱ ⲛⲛⲉⲥⲙⲟⲩ ⲙⲡϫⲟⲉⲓⲥ ⲁⲩⲱ ⲛⲉϥϭⲟⲙ ⲛⲙⲛⲉϣⲡⲏⲣⲉ ⲛⲧⲁϥⲁⲁⲩ
ⲁⲩⲧⲁϩⲟ ⲉⲣⲁⲧϥ ⲛⲟⲩⲙⲛⲧⲣⲉ ϩⲛⲓⲁⲕⲱⲃ ⲁϥⲕⲱ ⲛⲟⲩⲛⲟⲙⲟⲥ ϩⲙⲡⲓⲥⲣⲁⲏⲗ ⲡⲉⲛⲧⲁϥϩⲱⲛ ⲙⲙⲟϥ ⲉⲧⲟⲟⲧⲟⲩ ⲛⲛⲉⲛⲉⲓⲟⲧⲉ ⲉⲟⲩⲟⲛϩϥ ⲉⲃⲟⲗ ⲛⲛⲉⲩϣⲏⲣⲉ
ϫⲉⲕⲁⲥ ⲉⲣⲉⲕⲉⲅⲉⲛⲉⲁ ⲉⲓⲙⲉ ⲛϣⲏⲣⲉ ⲉⲧⲟⲩⲛⲁϫⲡϩⲟⲟⲩ ⲛⲥⲉⲧⲱⲟⲩⲛ ⲛⲥⲉϫⲟⲟⲩ ⲉⲛⲉⲩϣⲏⲣⲉ
ϫⲉⲕⲁⲥ ⲉⲩⲉⲕⲁⲧⲉⲩϩⲉⲗⲡⲓⲥ ϩⲓⲡⲛⲟⲩⲧⲉ ⲛⲥⲉⲧⲙⲣⲡⲱⲃϣ ⲛⲛⲉϩⲃⲏⲩⲉ ⲙⲡⲛⲟⲩⲧⲉ ⲛⲥⲉϣⲓⲛⲉ ⲛⲥⲁⲛⲉϥⲉⲛⲧⲟⲗⲏ
ϫⲉⲕⲁⲥ ⲉⲛⲛⲉⲩϣⲱⲡⲉ ⲛⲧϩⲉ ⲛⲛⲉⲩⲉⲓⲟⲧⲉ ⲟⲩⲅⲉⲛⲉⲁ ⲉⲥϭⲟⲟⲙⲉ ⲉⲥϯⲛⲟⲩϭⲥ ⲟⲩⲅⲉⲛⲉⲁ ⲉⲙⲡⲥⲥⲟⲩⲧⲛ ⲡⲉⲥϩⲏⲧ ⲉⲙⲡⲉ ⲡⲉⲥⲡⲛⲉⲩⲙⲁ ⲧⲁⲛϩⲟⲩⲧϥ ⲙⲛⲡⲛⲟⲩⲧⲉ
ⲛϣⲏⲣⲉ ⲛⲉⲫⲣⲁⲓⲙ ⲉⲩⲥⲱⲙⲛⲧ ⲉⲩⲛⲉϫⲥⲟⲧⲉ ⲁⲩⲕⲟⲧⲟⲩ ϩⲙⲡⲉϩⲟⲟⲩ ⲙⲡⲡⲟⲗⲉⲙⲟⲥ
ⲙⲡⲟⲩϩⲁⲣⲉϩ ⲉⲧⲇⲓⲁⲑⲏⲕⲏ ⲙⲡⲛⲟⲩⲧⲉ ⲁⲩⲱ ⲙⲡⲟⲩⲟⲩⲱϣ ⲉⲙⲟⲟϣⲉ ϩⲙⲡⲉϥⲛⲟⲙⲟⲥ
ⲁⲩⲣⲡⲱⲃϣ ⲛⲛⲉϥⲡⲉⲧⲛⲁⲛⲟⲩϥ ⲛⲧⲁϥⲧⲥⲁⲃⲉⲛⲉⲩⲉⲓⲟⲧⲉ ⲉⲣⲟⲟⲩ ⲙⲡⲉⲩⲙⲧⲟ ⲉⲃⲟⲗ
ⲛⲉϣⲡⲏⲣⲉ ⲛⲧⲁϥⲁⲁⲩ ϩⲙⲡⲕⲁϩ ⲛⲕⲏⲙⲉ ϩⲛⲧⲥⲱϣⲉ ⲛⲧϫⲁⲁⲛⲉ
ⲁϥⲡⲉϩⲑⲁⲗⲁⲥⲥⲁ ⲁϥⲛⲧⲟⲩ ⲉⲃⲟⲗ ⲁϥⲧⲁϩⲉ ⲙⲙⲟⲟⲩ ⲉⲣⲁⲧⲟⲩ ⲛⲧϩⲉ ⲛⲟⲩⲁⲥⲕⲟⲥ
ⲁϥϫⲓⲙⲟⲉⲓⲧ ϩⲏⲧⲟⲩ ϩⲛⲟⲩⲕⲗⲟⲟⲗⲉ ⲙⲡⲉϩⲟⲟⲩ ⲁⲩⲱ ϩⲙⲡⲟⲩⲟⲉⲓⲛ ⲙⲡⲕⲱϩⲧ ⲛⲧⲉⲩϣⲏ ⲧⲏⲣⲥ
ⲁϥⲡⲱϩ ⲛⲟⲩⲡⲉⲧⲣⲁ ϩⲓⲡϫⲁⲓⲉ ⲁϥⲧⲥⲟⲟⲩ ⲛⲧϩⲉ ⲙⲡⲛⲟⲩⲛ ⲉⲧⲛⲁϣⲱϥ
ⲁϥⲛⲙⲙⲟⲟⲩ ⲉⲃⲟⲗ ϩⲛⲟⲩⲡⲉⲧⲣⲁ ⲁⲩⲱ ⲁϥⲛⲙⲙⲟⲩⲉⲓⲛ ⲉⲡⲉⲥⲏⲧ ⲛⲧϩⲉ ⲛϩⲉⲛⲓⲉⲣⲱⲟⲩ
ⲁⲩⲟⲩⲱⲙ ⲉⲧⲟⲟⲧⲟⲩ ⲣⲛⲟⲃⲉ ⲉⲣⲟϥ ⲁⲩϯⲛⲟⲩϭⲥ ⲙⲡⲉⲧϫⲟⲥⲉ ϩⲛⲟⲩⲙⲁ ⲉⲙⲛⲙⲟⲟⲩ ⲛϩⲏⲧϥ
ⲁⲩⲡⲉⲓⲣⲁⲍⲉ ⲙⲡⲛⲟⲩⲧⲉ ϩⲛⲛⲉⲩϩⲏⲧ ⲉⲧⲣⲉⲩⲁⲓⲧⲉⲓ ⲛϩⲉⲛϭⲓⲛⲟⲩⲟⲟⲙ ⲛⲛⲉⲩⲯⲩⲭⲏ
ⲁⲩⲕⲁⲧⲁⲗⲁⲗⲉⲓ ⲙⲡⲛⲟⲩⲧⲉ ⲉⲩϫⲱ ⲙⲙⲟⲥ ϫⲉⲙⲏ ⲟⲩⲛϭⲟⲙ ⲙⲡⲛⲟⲩⲧⲉ ⲉⲥⲃⲧⲉⲟⲩⲧⲣⲁⲡⲉⲍⲁ ϩⲓⲡϫⲁⲓⲉ
ⲉⲃⲟⲗ ϫⲉⲁϥⲡⲁⲧⲁⲥⲥⲉⲓ ⲛⲟⲩⲡⲉⲧⲣⲁ ⲁⲩϣⲟⲩⲟ ⲛϭⲓϩⲉⲛⲙⲟⲟⲩ ⲁⲩⲱ ⲁⲩⲥⲱⲕ ⲛϭⲓϩⲉⲛⲙⲟⲩ ⲛⲥⲱⲣⲙ ⲙⲏ ⲟⲩⲛϣϭⲟⲙ ⲙⲙⲟϥ ⲟⲛ ⲉϯⲟⲉⲓⲕ ⲛⲁⲛ ⲏ ⲉⲥⲃⲧⲉⲟⲩⲧⲣⲁⲡⲉⲍⲁ ⲙⲡⲉϥⲗⲁⲟⲥ
ⲉⲧⲃⲉⲡⲁⲓ ⲁⲡϫⲟⲉⲓⲥ ⲥⲱⲧⲙ ⲁϥⲛⲟⲩϭⲥ ⲁⲩⲕⲱϩⲧⲙⲟⲩϩ ϩⲛⲓⲁⲕⲱⲃ ⲁⲩⲟⲣⲅⲏ ⲉⲓ ⲉϩⲣⲁⲓ ⲉϫⲙⲡⲓⲥⲣⲁⲏⲗ
ϫⲉⲙⲡⲟⲩⲡⲓⲥⲧⲉⲩⲉ ⲉⲡⲛⲟⲩⲧⲉ ⲟⲩⲇⲉ ⲙⲡⲟⲩϩⲉⲗⲡⲓⲍⲉ ⲉⲡⲉϥⲟⲩϫⲁⲓ
ⲁⲩϩⲱⲛ ⲉⲧⲟⲟⲧⲟⲩ ⲛⲛⲉⲕⲗⲟⲟⲗⲉ ⲧⲉⲧⲛⲧⲡⲉ ⲙⲙⲟⲟⲩ ⲁⲩⲱ ⲁϥⲟⲩⲱⲛ ⲛⲛⲣⲟ ⲛⲧⲡⲉ
ⲁϥϩⲱⲟⲩ ⲛⲁⲩ ⲙⲡⲙⲁⲛⲛⲁ ⲉⲟⲩⲟⲙϥ ⲁϥϯ ⲛⲁⲩ ⲙⲡⲟⲉⲓⲕ ⲛⲧⲡⲉ
ⲡⲟⲉⲓⲕ ⲛⲛⲁⲅⲅⲉⲗⲟⲥ ⲁⲡⲣⲱⲙⲉ ⲟⲩⲟⲙϥ ⲁϥϫⲟⲟⲩ ⲛⲟⲩϩⲣⲉ ⲛⲁⲩ ⲉⲩⲥⲉⲓ
ⲁϥⲧⲟⲩⲛⲉⲥⲟⲩ ⲧⲟⲩⲣⲏⲥ ⲉⲃⲟⲗ ϩⲛⲧⲡⲉ ⲁϥⲉⲓⲛⲉ ⲛⲟⲩⲉⲙⲛⲧ ϩⲛⲧⲉϥϭⲟⲙ
ⲁϥϩⲱⲟⲩ ⲉϫⲱⲟⲩ ⲛϩⲉⲛⲥⲁⲣⲝ ⲛⲧϩⲉ ⲙⲡϣⲟⲉⲓϣ ⲁⲩⲱ ϩⲉⲛϩⲁⲗⲁⲧⲉ ⲉⲩϩⲏⲗ ⲛⲧϩⲉ ⲙⲡϣⲱ ⲛⲧⲑⲁⲗⲁⲥⲥⲁ
ⲁⲩϩⲉ ⲉⲧⲙⲏⲧⲉ ⲛⲧⲉⲩⲡⲁⲣⲉⲙⲃⲟⲗⲏ ⲁⲩⲱ ⲡⲕⲱⲧⲉ ⲙⲡⲉⲩⲙⲁ ⲛϣⲱⲡⲉ
ⲁⲩⲟⲩⲱⲙ ⲁⲩⲥⲉⲓ ⲉⲙⲁⲧⲉ ⲁϥⲉⲓⲛⲉ ⲛⲁⲩ ⲙⲡⲉⲧⲟⲩⲟⲩⲁϣϥ
ⲙⲡⲟⲩⲣϭⲣⲱϩ ϩⲛⲧⲉⲩⲉⲡⲓⲑⲩⲙⲓⲁ ⲉⲧⲓ ⲉⲣⲉⲧⲉϩⲣⲉ ϩⲛⲣⲣⲱⲟⲩ
ⲁⲧⲟⲣⲅⲏ ⲙⲡⲛⲟⲩⲧⲉ ⲉⲓ ⲉϩⲣⲁⲓ ⲉϫⲱⲟⲩ ⲁϥⲙⲟⲩⲟⲩⲧ ⲙⲡⲉⲩϩⲟⲩⲟ ⲁϥⲧⲁⲩⲟ ⲉϩⲣⲁⲓ ⲛⲛⲥⲱⲧⲡ ⲙⲡⲓⲥⲣⲁⲏⲗ
ϩⲛⲛⲁⲓ ⲧⲏⲣⲟⲩ ⲁⲩⲣⲛⲟⲃⲉ ⲟⲛ ⲙⲡⲟⲩⲡⲓⲥⲧⲉⲩⲉ ϩⲛⲛⲉϥϣⲡⲏⲣⲉ
ⲁⲛⲉⲩϩⲟⲟⲩ ⲱϫⲛ ϩⲙⲡⲡⲉⲧϣⲟⲩⲉⲓⲧ ⲁⲩⲱ ⲛⲉⲩⲣⲟⲙⲡⲉ ϩⲛⲟⲩϭⲉⲡⲏ
ⲛⲧⲉⲣⲉϥⲙⲟⲩⲟⲩⲧ ⲛϩⲏⲧⲟⲩ ⲛⲧⲁⲩϣⲓⲛⲉ ⲛⲥⲱϥ ⲁⲩⲕⲧⲟⲟⲩ ⲁⲩϣⲟⲣⲡⲟⲩ ⲉⲡⲛⲟⲩⲧⲉ
ⲁⲩⲣⲡⲙⲉⲉⲩⲉ ϫⲉⲡⲛⲟⲩⲧⲉ ⲡⲉ ⲡⲉⲩⲃⲟⲏⲑⲟⲥ ⲁⲩⲱ ⲡⲛⲟⲩⲧⲉ ⲉⲧϫⲟⲥⲉ ⲡⲉ ⲡⲉⲩⲣⲉϥⲥⲱⲧⲉ
ⲁⲩⲙⲉⲣⲓⲧϥ ϩⲛⲧⲉⲩⲧⲁⲡⲣⲟ ⲁⲩϫⲓϭⲟⲗ ⲉⲣⲟϥ ϩⲙⲡⲉⲩⲗⲁⲥ
ⲡⲉⲩϩⲏⲧ ⲇⲉ ⲛⲉϥⲥⲟⲩⲧⲱⲛ ⲁⲛ ⲛⲙⲙⲁϥ ⲟⲩⲇⲉ ⲙⲡⲟⲩⲧⲁⲛϩⲟⲩⲧϥ ϩⲛⲧⲉϥⲇⲓⲁⲑⲏⲕⲏ
ⲛⲧⲟϥ ⲇⲉ ⲟⲩϣⲁⲛⲧϩⲧⲏϥ ⲡⲉ ⲁⲩⲱ ϥⲛⲁⲕⲱ ⲉⲃⲟⲗ ⲛⲛⲉⲩⲛⲟⲃⲉ ⲛϥⲧⲙⲧⲁⲕⲟⲟⲩ ϥⲛⲁⲧⲁϣⲉⲕⲧⲟ ⲉⲃⲟⲗ ⲙⲡⲉϥϭⲱⲛⲧ ⲛϥⲛⲁϫⲉⲣⲟ ⲁⲛ ⲛⲧⲉϥⲟⲣⲅⲏ ⲧⲏⲣⲥ
ⲁϥⲣⲡⲙⲉⲉⲩⲉ ϫⲉϩⲉⲛⲥⲁⲣⲝ ⲛⲉ ⲟⲩⲡⲛⲉⲩⲙⲁ ⲉϣⲁϥⲃⲱⲕ ⲡⲉ ⲉⲙⲉϥⲕⲟⲧϥ
ϩⲁϩ ⲛⲥⲟⲡ ⲁⲩϯϭⲱⲛⲧ ⲛⲁϥ ϩⲓⲡϫⲁⲓⲉ ⲁⲩϯⲛⲟⲩϭⲥ ⲛⲁϥ ϩⲛⲟⲩⲙⲁ ⲉⲙⲛⲙⲟⲟⲩ ⲛϩⲏⲧϥ
ⲁⲩⲕⲧⲟⲟⲩ ⲟⲛ ⲁⲩⲡⲉⲓⲣⲁⲍⲉ ⲙⲡⲛⲟⲩⲧⲉ ⲁⲩϯⲛⲟⲩϭⲥ ⲙⲡⲡⲉⲧⲟⲩⲁⲁⲃ ⲙⲡⲓⲥⲣⲁⲏⲗ
ⲙⲡⲟⲩⲣⲡⲙⲉⲉⲩⲉ ⲛⲧⲉϥϭⲓϫ ⲙⲡⲉϩⲟⲟⲩ ⲉⲛⲧⲁϥⲥⲟⲧⲟⲩ ⲉⲃⲟⲗ ϩⲛⲧϭⲓϫ ⲛⲛⲉⲧⲑⲗⲓⲃⲉ ⲙⲙⲟⲟⲩ
ⲛⲧϩⲉ ⲛⲧⲁϥ ⲕⲁ ⲛⲉϥⲙⲁⲉⲓⲛ ϩⲛⲕⲏⲙⲉ ⲛⲉϥϣⲡⲏⲣⲉ ϩⲛⲧⲥⲱϣⲉ ⲛⲧϫⲁⲁⲛⲉ
ⲁϥⲕⲧⲟ ⲛⲛⲉⲩⲓⲉⲣⲱⲟⲩ ⲉϩⲉⲛⲥⲛⲟϥ ⲁⲩⲱ ⲛⲉⲩⲙⲟⲩ ⲛⲃⲉⲉⲃⲉ ϫⲉⲛⲛⲉⲩⲥⲱ
ⲁϥϫⲟⲟⲩ ⲉϫⲱⲟⲩ ⲙⲡⲁϥⲛⲟⲩϩⲟⲣ ⲁϥⲟⲩⲟⲙⲟⲩ ⲁⲩⲱ ⲡⲉⲕⲣⲟⲩⲣ ⲁϥⲧⲁⲕⲟⲟⲩ
ⲁϥϯ ⲙⲡⲉⲩⲕⲁⲣⲡⲟⲥ ⲙⲡⲕⲟⲟⲙϥ ⲁⲩⲱ ⲛⲉⲩϩⲓⲥⲉ ⲙⲡⲉϣϫⲉ
ⲁϥⲙⲟⲩⲟⲩⲧ ⲛⲛⲉⲩⲃⲱ ⲛⲉⲗⲟⲟⲗⲉ ϩⲙⲡⲁⲗ ⲙⲡⲉⲁⲩⲱ ⲛⲉⲩⲛⲟⲩϩⲉ ϩⲙⲡϫⲁϥ
ⲁϥϯ ⲛⲛⲉⲩⲧⲃⲛⲟⲟⲩⲉ ⲙⲡⲁⲗ ⲙⲡⲉⲁⲩⲱ ⲡⲉⲧϣⲟⲟⲡ ⲛⲁⲩ ⲙⲡⲕⲱϩⲧ
ⲁϥϫⲟⲟⲩ ⲉϩⲣⲁⲓ ⲉϫⲱⲟⲩ ⲛⲧⲟⲣⲅⲏ ⲙⲡⲉϥϭⲱⲛⲧ ⲟⲩϭⲱⲛⲧ ⲙⲛⲟⲩⲟⲣⲅⲏ ⲙⲛⲟⲩⲑⲗⲓⲯⲓⲥ ⲟⲩⲧⲁⲩⲟ ϩⲓⲧⲛⲛⲁⲅⲅⲉⲗⲟⲥ ⲙⲡⲟⲛⲏⲣⲟⲥ
ⲁⲩϫⲓⲙⲟⲉⲓⲧ ϩⲏⲧⲥ ⲛⲧⲉϥⲟⲣⲅⲏ ⲙⲡϥϯⲥⲟⲛⲉⲩⲯⲩⲭⲏ ⲉⲡⲙⲟⲩ ⲁⲩⲱ ⲛⲉⲩⲧⲃⲛⲟⲟⲩⲉ ⲁϥⲧⲟⲩⲏⲧⲟⲩ ⲉⲡⲙⲟⲟⲩⲧⲟⲩ
ⲁϥⲡⲁⲧⲁⲥⲥⲉⲓ ⲛϣⲣⲡ ⲙⲙⲓⲥⲉ ⲛⲓⲙ ⲛⲛⲣⲙⲛⲕⲏⲙⲉ ⲧⲁⲡⲁⲣⲭⲏ ⲛⲛⲉⲩϩⲓⲥⲉ ϩⲛⲙⲙⲁ ⲛϣⲱⲡⲉ ⲛⲭⲁⲙ
ⲁϥⲡⲉⲛⲉⲡⲉϥⲗⲁⲟⲥ ⲉⲃⲟⲗ ⲛⲧϩⲉ ⲛϩⲉⲛⲉⲥⲟⲟⲩ ⲁϥⲛⲧⲟⲩ ⲉⲃⲟⲗ ϩⲓⲡϫⲁⲓ ⲛⲧϩⲉ ⲛⲟⲩⲟϩⲉ
ⲁϥϫⲓⲙⲟⲉⲓⲧ ϩⲏⲧⲟⲩ ϩⲛⲟⲩϩⲉⲗⲡⲓⲥ ⲁⲩⲱ ⲙⲡⲟⲩⲣϭⲱⲃ ⲁⲑⲁⲗⲁⲥⲥⲁ ϩⲱⲃⲥ ⲉϫⲛⲛⲉⲩϫⲓϫⲉⲉⲩⲉ
ⲁϥϫⲓⲧⲟⲩ ⲉϩⲟⲩⲛ ⲉⲡⲉϥⲧⲟⲟⲩ ⲉⲧⲟⲩⲁⲁⲃ ⲡⲉⲓⲧⲟⲟⲩ ⲛⲧⲁⲧⲉϥⲟⲩⲛⲁⲙ ϫⲡⲟϥ ⲛⲁⲥ
ⲁϥⲛⲟⲩϫⲉ ⲛϩⲉⲛϩⲉⲑⲛⲟⲥ ⲉⲃⲟⲗ ϩⲁⲧⲉⲩϩⲏ ⲁϥϯⲕⲗⲏⲣⲟⲥ ⲛⲁⲩ ϩⲛⲟⲩⲛⲟⲩϩ ⲛϯⲕⲗⲏⲣⲟⲥ ⲁϥϯ ⲛⲛⲉⲩⲙⲁ ⲛϣⲱⲡⲉ ⲉⲟⲩⲱϩ ⲛϩⲏⲧⲟⲩ ⲛⲛⲉⲫⲩⲗⲏ ⲙⲡⲓⲥⲣⲁⲏⲗ
ⲁⲩⲱ ⲟⲛ ⲁⲩⲡⲉⲓⲣⲁⲍⲉ ⲁⲩϯⲛⲟⲩϭⲥ ⲙⲡⲛⲟⲩⲧⲉ ⲉⲧϫⲟⲥⲉ ⲙⲡⲟⲩϩⲁⲣⲉϩ ⲉⲛⲉϥⲙⲛⲧⲙⲛⲧⲣⲉ
ⲁⲩⲥⲁϩⲱⲟⲩ ⲉⲃⲟⲗ ⲁⲩϣⲧⲟⲣⲧⲣ ⲛⲧϩⲉ ⲛⲛⲉⲩⲕⲉⲉⲓⲟⲧⲉ ⲁⲩⲕⲧⲟⲟⲩ ⲉⲩⲡⲓⲧⲉ ⲉⲥϭⲟⲟⲙⲉ
ⲁⲩϯⲛⲟⲩϭⲥ ⲛⲁϥ ϩⲛⲛⲉⲩⲥⲓⲃⲧ ⲁⲩϯⲕⲱϩ ⲛⲁϥ ϩⲛⲛⲉⲩⲙⲟⲩⲛⲅ ⲛϭⲓϫ
ⲁⲡⲛⲟⲩⲧⲉ ⲥⲱⲧⲙ ⲁϥⲟⲃϣϥ ⲁϥⲥⲉϣϥ ⲡⲓⲥⲣⲁⲏⲗ ⲉⲙⲁⲧⲉ
ⲁϥⲕⲱ ⲛⲥⲱϥ ⲙⲡⲙⲁ ⲛϣⲱⲡⲉ ⲛⲥⲏⲗⲱⲙ ⲡⲉϥⲙⲁ ⲛⲧⲁϥⲟⲩⲱϩ ⲛϩⲏⲧϥ ⲙⲛⲛⲣⲱⲙⲉ
ⲁϥϯ ⲛⲧⲉⲩϭⲟⲙ ⲉⲩⲁⲓⲭⲙⲁⲗⲱⲥⲓⲁ ⲁⲩⲱ ⲧⲉⲩⲙⲛⲧⲥⲱⲧⲡ ⲉⲧϭⲓϫ ⲙⲡϫⲁϫⲉ
ⲁϥⲧⲟⲟⲩⲧⲉ ⲙⲡⲉϥⲗⲁⲟⲥ ⲉϩⲟⲩⲛ ⲉⲧⲥⲏϥⲉ ⲁⲩⲱ ⲁϥⲟⲃϣϥ ⲉⲧⲉϥⲕⲗⲏⲣⲟⲛⲟⲙⲓⲁ
ⲁⲡⲕⲱϩⲧ ⲟⲩⲱⲙ ⲛⲛⲉⲩϣⲓⲣⲉ ⲁⲩⲱ ⲙⲡⲉⲛⲉⲩⲡⲁⲣⲑⲉⲛⲟⲥ ⲣϩⲏⲃⲉ
ⲁⲛⲉⲩⲟⲩⲏⲏⲃ ϩⲉ ϩⲛⲧⲥⲏϥⲉ ⲁⲩⲱ ⲙⲡⲉⲛⲉⲩⲭⲏⲣⲁ ⲣⲓⲙⲉ
ⲁⲡϫⲟⲉⲓⲥ ⲧⲱⲟⲩⲛ ⲛⲧϩⲉ ⲙⲡⲉⲧⲟⲃϣ ⲛⲧϩⲉ ⲛⲟⲩϫⲱⲱⲣⲉ ⲁϥϯϩⲉ ϩⲁⲡⲏⲣⲡ
ⲁϥⲡⲁⲧⲁⲥⲥⲉⲓ ⲛⲛⲉϥϫⲓϫⲉⲉⲩⲉ ⲉⲡⲁϩⲟⲩ ⲁϥⲧⲁⲁⲩ ⲛⲛⲟϭⲛⲉϭ ⲛϣⲁ ⲉⲛⲉϩ
ⲁϥⲕⲱ ⲛⲥⲱϥ ⲙⲡⲙⲁ ⲛϣⲱⲡⲉ ⲛⲓⲱⲥⲏⲫ ⲙⲡϥⲥⲱⲧⲡ ⲛⲧⲉⲡϩⲩⲗⲏ ⲛⲉⲫⲣⲁⲓⲙ
ⲁϥⲥⲱⲧⲡ ⲛⲧⲉⲡϩⲩⲗⲏ ⲛⲓⲟⲩⲇⲁ ⲡⲧⲟⲟⲩ ⲛⲥⲓⲱⲛ ⲡⲉⲛⲧⲁϥⲙⲉⲣⲓⲧϥ
ⲁϥⲕⲱⲧ ⲙⲡⲉϥⲙⲁ ⲉⲧⲟⲩⲁⲁⲃ ⲛⲧϩⲉ ⲙⲡⲁⲡⲧⲁⲡ ⲛⲟⲩⲱⲧ ⲁϥⲥⲙⲛⲥⲛⲧⲉ ⲙⲙⲟϥ ϩⲓϫⲙⲡⲕⲁϩ ⲛϣⲁ ⲉⲛⲉϩ
ⲁϥⲥⲱⲧⲡ ⲛⲇⲁⲩⲉⲓⲇ ⲡⲉϥϩⲙϩⲁⲗ ⲁϥϫⲓⲧϥ ⲉⲃⲟⲗ ϩⲛⲛⲟϩⲉ ⲛⲉⲥⲟⲟⲩ
ⲁϥϥⲓⲧϥ ϩⲓⲡⲁϩⲟⲩ ⲛⲛⲉⲧⲙⲟⲥⲉ ⲉⲙⲟⲟⲛⲉ ⲛⲓⲁⲕⲱⲃ ⲡⲉϥⲗⲁⲟⲥ ⲁⲩⲱ ⲡⲓⲥⲣⲁⲏⲗ ⲧⲉϥⲕⲗⲏⲣⲟⲛⲟⲙⲓⲁ
ⲁϥⲙⲟⲟⲛⲉ ⲙⲙⲟⲟⲩ ϩⲛⲧⲙⲛⲧⲃⲁⲗϩⲏⲧ ⲙⲡⲉϥϩⲏⲧ ⲁϥϫⲓⲙⲟⲉⲓⲧ ϩⲏⲧⲟⲩ ϩⲛⲧⲙⲛⲧⲣⲙⲛⲧϩⲏⲧ ⲛⲛⲉϥϭⲓϫ
ⲁⲥϣⲱⲡⲉ ⲇⲉ ⲙⲛⲛⲥⲁⲛⲁⲓ ⲁϥⲙⲟⲩ ⲛϭⲓⲡⲣⲣⲟ ⲛⲛⲉϣⲏⲣⲉ ⲛⲁⲙⲙⲱⲛ ⲁⲩⲱ ⲁϥⲣⲣⲣⲟ ⲛϭⲓⲁⲛⲛⲱⲛ ⲡⲉϥϣⲏⲣⲉ ⲉⲡⲉϥⲙⲁ
ⲡⲉϫⲉⲇⲁⲩⲉⲓⲇ ϫⲉϯⲛⲁⲉⲓⲣⲉ ⲛⲟⲩⲛⲁ ⲙⲛⲁⲛⲛⲱⲛ ⲡϣⲏⲣⲉ ⲛⲛⲁⲁⲁⲥ ⲕⲁⲧⲁⲧϩⲉ ⲛⲧⲁⲡⲉϥⲉⲓⲱⲧ ⲉⲓⲣⲉ ⲛⲙⲙⲁⲓ ⲛⲟⲩⲛⲁ ⲁⲩⲱ ⲁϥϫⲟⲟⲩ ⲛϭⲓⲇⲁⲩⲉⲓⲇ ⲉⲥⲗⲥⲱⲗⲉϥ ⲉⲃⲟⲗ ϩⲓⲧⲟⲟⲧⲟⲩ ⲛⲛⲉϥϩⲙϩⲁⲗ ⲉϫⲙⲡⲉϥⲉⲓⲱⲧ ⲁⲩⲉⲓ ⲇⲉ ⲛϭⲓⲛϩⲙϩⲁⲗ ⲛⲇⲁⲩⲉⲓⲇ ⲉϩⲣⲁⲓ ⲉⲡⲕⲁϩ ⲛⲁⲙⲙⲱⲛ
ⲁⲩⲱ ⲛⲉⲁⲣⲭⲱⲛ ⲛⲛⲉϣⲏⲣⲉ ⲛⲁⲙⲙⲱⲛ ⲡⲉϫⲁⲩ ⲉϩⲟⲩⲛ ϩⲛⲁⲛⲛⲱⲛ ⲡⲉⲩϫⲟⲉⲓⲥ ϫⲉⲙⲏ ⲉⲃⲟⲗ ϫⲉⲉⲣⲉⲇⲁⲩⲉⲓⲇ ⲟⲩⲱϣ ⲉϯⲉⲟⲟⲩ ⲙⲡⲉⲕⲉⲓⲱⲧ ⲙⲡⲉⲕⲙⲧⲟ ⲉⲃⲟⲗ ⲁϥⲧⲛⲛⲟⲟⲩ ⲛⲁⲕ ⲛⲛⲉⲧⲛⲛⲁⲥⲗⲥⲱⲗⲕ ⲁⲗⲗⲁ ⲛⲧⲁϥⲧⲛⲛⲟⲟⲩⲥⲉ ⲛⲧⲟϥ ϫⲉⲕⲁⲥ ⲉⲩⲉⲙⲉϣⲧ ⲧⲡⲟⲗⲓⲥ ⲛⲥⲉϯϩⲧⲏⲩ ⲉⲣⲟⲥ ⲇⲁⲩⲉⲓⲇ ⲛⲧⲟϥ ϫⲉⲕⲁⲥ ⲉⲩⲉⲙⲉϣⲧ ⲧⲡⲟⲗⲓⲥ ⲛⲥⲉϯϩⲧⲏⲩ ⲉⲣⲟⲥ ⲇⲁⲩⲉⲓⲇ ⲇⲉ ⲁϥⲧⲛⲛⲟⲟⲩ ⲛⲛⲉϥϩⲙϩⲁⲗ ϣⲁⲣⲟⲕ ⲉϫⲓ ϫⲛⲓⲧ ⲛⲧⲡⲟⲗⲓⲥ ⲉϯϩⲧⲏⲩ ⲉⲣⲟⲥ
ⲁⲩⲱ ⲁⲛⲛⲱⲛ ⲁϥϫⲓ ⲛⲛⲉϩⲙϩⲁⲗ ⲛⲇⲁⲩⲉⲓⲇ ⲁϥϩⲉⲉⲕⲉ ⲛⲉⲩⲙⲟⲣⲧ ⲁⲩⲱ ⲁϥϣⲉϥ ⲛⲉⲩϩⲟⲉⲓⲧⲉ ⲉⲧⲉⲩⲡⲁϣⲉ ϣⲁⲉϩⲣⲁⲓ ⲉⲛⲉⲩⲉⲓⲥⲭⲓⲟⲛ ⲁϥⲟⲩⲟⲟⲧⲟⲩ ⲉⲃⲟⲗ
ⲁⲩϫⲓ ⲡⲟⲩⲱ ⲇⲉ ⲛⲇⲁⲩⲉⲓⲇ ⲉⲧⲃⲉⲛⲉϥⲣⲱⲙⲉ ⲁⲩⲱ ⲁϥϫⲟⲟⲩ ⲉⲣⲁⲧⲟⲩ ⲉⲃⲟⲗ ϫⲉⲛⲣⲱⲙⲉ ⲁⲩⲥⲟϣⲟⲩ ⲉⲙⲁⲧⲉ ⲉⲣⲉⲡⲣⲣⲟ ϫⲱ ⲙⲙⲟⲥ ⲉⲣⲟⲟⲩ ϫⲉϩⲙⲟⲟⲥ ⲛⲏⲧⲛ ϩⲛϩⲓⲉⲣⲓⲭⲱ ϣⲁⲛⲧⲉⲛⲉⲧⲛⲙⲟⲣⲧ ⲣⲱⲧ ⲛⲧⲉⲧⲛⲕⲉⲧⲧⲏⲩⲧⲛ ϣⲁⲣⲟⲓ
ⲁⲩⲱ ⲛⲧⲉⲣⲟⲩⲛⲁⲩ ⲛϭⲓⲛⲉϣⲏⲣⲉ ⲛⲁⲙⲙⲱⲛ ϫⲉⲁⲩϫⲓ ϣⲓⲡⲉ ⲛϭⲓⲛⲁⲡⲗⲁⲟⲥⲛⲇⲁⲩⲉⲓⲇ ⲁⲩϫⲟⲟⲩ ⲛϭⲓⲛϣⲏⲣⲉ ⲛⲁⲙⲙⲱⲛ ⲁⲩⲙⲓⲥⲑⲟⲩ ⲛⲧⲥⲩⲣⲓⲁ ⲙⲛϩⲣⲱⲟⲛ ⲉⲩⲛⲁⲉⲣ ⲧⲃⲁ ⲥⲛⲁⲩ ⲛⲣⲙⲣⲁⲧⲟⲩ ⲁⲩⲱ ⲡⲣⲣⲟ ⲙⲡⲁⲙⲁⲗⲏⲕ ⲉⲩⲛⲁⲉⲣ ⲙⲛⲧⲏ ⲛϣⲉ ⲛⲣⲱⲙⲉ ⲁⲩⲱ ⲛⲁⲉⲓⲥⲧⲱϥ ⲉⲩⲛⲁⲣ ⲙⲛⲧⲥⲛⲟⲟⲩⲥ ⲛϣⲉ ⲛⲣⲱⲙⲉ
ⲇⲁⲩⲉⲓⲇ ⲇⲉ ⲁϥϫⲟⲟⲩ ⲛⲓⲱⲁⲃ ⲛⲧⲉⲣⲉϥⲥⲱⲧⲙ ⲙⲛⲡⲉϥⲙⲏⲏϣⲉ ⲧⲏⲣϥ ⲛⲇⲩⲛⲁⲧⲟⲥ ⲧⲏⲣⲟⲩ
ⲁⲩⲉⲓ ⲇⲉ ⲉⲃⲟⲗ ⲛϭⲓⲛⲉϣⲏⲣⲉ ⲛⲁⲙⲙⲱⲛ ⲁⲩⲥⲉⲣⲙⲗⲁϩ ⲉⲃⲟⲗ ⲉⲡⲡⲟⲗⲉⲙⲟⲥ ϩⲁⲧⲛⲡⲣⲟ ⲛⲧⲡⲩⲗⲏ ⲛⲧⲥⲩⲣⲓⲁ ⲛⲥⲟⲩⲃⲁ ⲙⲛϩⲣⲱⲟⲛ ⲙⲛⲉⲓⲥⲧⲱⲃ ⲛⲁⲙⲁⲗⲏⲕ ⲇⲉ ⲙⲁⲩⲁⲁⲩ ⲛⲉⲩϩⲛ ⲧⲥⲱϣⲉ
ⲛⲧⲉⲣⲉϥⲛⲁⲩ ⲇⲉ ⲛϭⲓⲓⲱⲁⲃ ϫⲉⲁⲩⲁϩⲉⲣⲁⲧⲟⲩ ⲉⲣⲟϥ ⲛϩⲟ ϩⲓϩⲟ ⲉⲡⲟⲗⲉⲙⲉⲓ ⲛⲙⲙⲁϥ ⲉⲡⲥⲁ ⲡⲥⲁ ⲁϥⲥⲱⲡⲧ ⲉⲃⲟⲗ ϩⲛⲛⲉϩⲉⲣϣⲓⲣⲉ ⲧⲏⲣⲟⲩ ⲙⲡⲓⲥⲣⲁⲏⲗ ⲁⲩⲁϩⲉⲣⲁⲧⲟⲩ ⲟⲩⲃⲉ ⲧⲥⲩⲣⲓⲁ
ⲡⲕⲉⲥⲉⲉⲡⲉ ⲇⲉ ⲙⲡⲗⲁⲟⲥ ⲁϥⲧⲁⲁⲩ ⲉϩⲣⲁⲓ ⲉⲧϭⲓϫ ⲙⲡⲉϥⲥⲟⲛ ⲁⲩⲁϩⲉⲣⲁⲧⲟⲩ ϩⲱⲟⲩ ⲟⲩⲃⲉ ⲛϣⲏⲣⲉ ⲛⲁⲙⲙⲱⲛ
ⲉⲣⲉⲓⲱⲁⲃ ϫⲱ ⲙⲙⲟⲥ ⲛⲛⲁⲡⲉϥⲥⲟⲛ ϫⲉⲉⲣϣⲁⲛⲧⲥⲩⲣⲓⲁ ϭⲙϭⲟⲙ ⲉϩⲟⲩⲛ ⲉⲣⲟⲓ ⲉⲧⲉⲧⲛⲛⲉϯ ⲛⲧⲟⲟⲧⲧⲏⲩⲧⲛ ⲛⲙⲙⲁⲓ ⲉⲣϣⲁⲛⲛⲉⲣⲱⲙⲉ ⲇⲉ ⲛⲁⲙⲙⲱⲛ ϭⲙϭⲟⲙ ⲉϩⲟⲩⲛ ⲉⲣⲟⲕ ⲁⲛⲟⲛ ϩⲱⲱⲛ ⲧⲛⲛⲁϯ ⲛⲧⲟⲟⲧⲛ ⲛⲙⲙⲁⲕ
ⲧⲱⲕ ⲛⲧⲉⲧⲛϭⲙϭⲟⲙ ⲉⲧⲃⲉⲡⲉⲛⲗⲁⲟⲥ ⲁⲩⲱ ⲉⲧⲃⲉⲙⲡⲟⲗⲓⲥ ⲙⲡⲉⲛⲛⲟⲩⲧⲉ ⲁⲩⲱ ⲡϫⲟⲉⲓⲥ ϥⲛⲁⲉⲓⲣⲉ ⲙⲡⲁⲅⲁⲑⲟⲛ ⲛⲁϩⲣⲁϥ
ⲓⲱⲁⲃ ⲇⲉ ⲙⲛⲡⲗⲁⲟⲥ ⲉⲧⲛⲙⲙⲁϥ ⲁⲩϯ ⲙⲡⲉⲩⲟⲩⲟⲓ ⲉϩⲟⲩⲛ ⲉⲡⲟⲗⲉⲙⲉⲓ ⲙⲛⲧⲥⲩⲣⲓⲁ ⲁⲩⲱ ⲁⲩϭⲱⲧⲡ ϩⲁⲧⲉϥϩⲏ
ⲛϣⲏⲣⲉ ⲇⲉ ϩⲱⲟⲩ ⲛⲁⲙⲙⲱⲛ ⲛⲧⲉⲣⲟⲩⲛⲁⲩ ϫⲉⲁⲧⲥⲩⲣⲓⲁ ϭⲱⲧⲡ ⲁⲩⲗⲟ ϩⲱⲟⲩ ϩⲁⲡϩⲟ ⲛⲁⲃⲓⲥⲁ ⲁⲩⲃⲱⲕ ⲉϩⲟⲩⲛ ⲉⲧⲡⲟⲗⲓⲥ ⲓⲱⲁⲃ ϩⲱⲱϥ ⲁϥⲕⲧⲟϥ ⲉⲃⲟⲗ ϩⲛⲛⲉϣⲏⲣⲉ ⲛⲁⲙⲙⲱⲛ ⲁϥⲓ ⲉϩⲣⲁⲓ ⲉⲧϩⲓⲉⲣⲟⲩⲥⲁⲗⲏⲙ ⲁⲩⲧⲁⲙⲉ ⲇⲁⲩⲉⲓⲇ ⲇⲉ ⲁⲩⲱ ⲁϥⲥⲱⲟⲩϩ ⲉϩⲟⲩⲛ ⲙⲡⲓⲥⲣⲁⲏⲗ ⲧⲏⲣϥ ⲁϥϫⲓⲟⲟⲣ ⲙⲡⲓⲟⲣⲇⲁⲛⲏⲥ ⲁϥⲓ ⲉϩⲣⲁⲓ ⲉⲉⲗⲁⲙ ⲁ ⲧⲥⲩⲣⲓⲁ ⲁϩⲉⲣⲁⲧⲟⲩ ⲟⲩⲃⲉ ⲇⲁⲩⲉⲓⲇ ⲁⲩⲡⲟⲗⲉⲙⲉⲓ ⲛⲙⲙⲁϥ
ⲧⲥⲩⲣⲓⲁ ⲇⲉ ⲛⲧⲉⲣⲉⲥⲛⲁⲩ ϫⲉⲁⲩϭⲱⲧⲡ ϩⲓⲧϩⲏ ⲙⲡⲓⲥⲣⲁⲏⲗ ⲁⲩⲥⲱⲟⲩϩ ⲉϩⲟⲩⲛ ⲉⲛⲉⲩⲉⲣⲏⲩ
ⲁⲩⲱ ⲁϥϫⲟⲟⲩ ⲛϭⲓⲁⲇⲣⲁⲁⲍⲁⲣ ⲁϥⲥⲱⲟⲩϩ ⲉϩⲟⲩⲛ ⲛⲧⲥⲩⲣⲓⲁ ⲛⲉⲧϩⲓ ⲡⲉⲕⲣⲟ ⲙⲡⲓⲟⲣⲇⲁⲛⲏⲥ ⲭⲁⲗⲁⲙⲁⲭ ⲁⲩⲱ ⲁⲩⲉⲓ ⲉⲑⲁⲗⲁⲙ ⲥⲱⲃⲁⲗ ⲇⲉ ⲡⲁⲣⲭⲱⲛ ⲛⲧϭⲟⲙ ⲛⲁⲇⲣⲁⲁⲍⲁⲣ ⲛⲉϥⲙⲟⲟϣⲉ ϩⲓⲧϩⲏ ⲙⲙⲟⲟⲩ
ⲁⲩⲱ ⲧⲥⲩⲣⲓⲁ ⲁⲥϭⲱⲧⲡ ϩⲓⲧϩⲏ ⲛⲇⲁⲩⲉⲓⲇ ⲁⲩⲱ ⲇⲁⲩⲉⲓⲇ ⲁϥⲙⲟⲩⲟⲩⲧ ⲉⲃⲟⲗ ϩⲛⲧⲥⲩⲣⲓⲁ ⲛϥⲧⲟⲟⲩ ⲛϣⲉ ⲛϩⲁⲣⲙⲁ ⲁⲩⲱ ϥⲧⲟⲟⲩ ⲛⲧⲃⲁ ⲛϩⲓⲡⲡⲉⲩⲥ ⲁⲩⲱ ⲥⲱⲃⲁⲗ ⲡⲁⲣⲭⲱⲛⲛⲧⲉϥϭⲟⲙ ⲁϥⲡⲁⲧⲁⲥⲥⲉⲓ ⲙⲙⲟϥ ⲁϥⲙⲟⲩ ⲙⲡⲙⲁ ⲉⲧⲙⲙⲁⲩ
ⲁⲩⲱ ⲛⲧⲉⲣⲟⲩⲛⲁⲩ ⲛϭⲓⲛⲣⲣⲱⲟⲩ ⲧⲏⲣⲟⲩ ⲛⲉⲧⲟ ⲛϩⲙϩⲁⲗ ⲛⲁⲇⲣⲁⲁⲍⲁⲣ ϫⲉⲁⲩϭⲱⲧⲡ ϩⲓⲧϩⲏ ⲙⲡⲓⲥⲣⲁⲏⲗ ⲁⲩⲡⲱⲧ ⲉⲣⲁⲧϥ ⲙⲡⲓⲥⲣⲁⲏⲗ ⲁⲩⲥⲙⲛ ⲇⲓⲁⲑⲏⲕⲏ ⲛⲙⲙⲁⲩ ⲁⲩⲣϩⲙϩⲁⲗ ⲛⲁⲩ ⲁⲩⲱ ⲛⲁⲧⲥⲩⲣⲓⲁ ⲁⲩⲣϩⲟⲧⲉ ⲉⲃⲱⲕ ⲛϫⲓⲛ ⲉⲡⲉⲓⲛⲁⲩ ⲉⲙⲓϣⲉ ⲉϫⲛⲛⲉϣⲏⲣⲉ ⲛⲁⲙⲙⲱⲛ
ⲥⲁⲙⲯⲱⲛ ⲇⲉ ⲁϥⲃⲱⲕ ⲉϩⲣⲁⲓ ⲉⲑⲁⲙⲛⲁⲑⲁ ⲁϥⲛⲁⲩ ⲉⲩⲥϩⲓⲙⲉ ϩⲛⲑⲁⲙⲛⲁⲑⲁ ⲉⲃⲟⲗ ϩⲛⲛϣⲉⲉⲣⲉ ⲛⲛⲉⲫⲓⲗⲓⲥⲧⲓⲉⲓⲙ ⲁⲥⲣⲁⲛⲁϥ ⲙⲡⲉϥⲙⲧⲟ ⲉⲃⲟⲗ
ⲁⲩⲱ ⲁϥⲃⲱⲕ ⲉϩⲣⲁⲓ ⲁϥⲧⲁⲙⲉⲡⲉϥⲉⲓⲱⲧ ⲙⲛⲧⲉϥⲙⲁⲁⲩ ⲉϥϫⲱ ⲙⲙⲟⲥ ⲛⲁⲩ ϫⲉⲁⲓⲛⲁⲩ ⲉⲩⲥϩⲓⲙⲉ ϩⲛⲑⲁⲙⲛⲁⲑⲁ ⲉⲃⲟⲗ ϩⲛⲛϣⲉⲉⲣⲉ ⲛⲛⲉⲫⲓⲗⲓⲥⲧⲓⲉⲓⲙ ⲧⲉⲛⲟⲩ ϭⲉ ϫⲓⲧⲥ ⲛⲁⲓ ⲛⲥϩⲓⲙⲉ
ⲁⲩⲱ ⲡⲉϥⲉⲓⲱⲧ ⲙⲛⲧⲉϥⲙⲁⲁⲩ ⲡⲉϫⲁⲩ ⲛⲁϥ ϫⲉⲉⲧⲉⲙⲛϣⲉⲉⲣⲉ ϣⲟⲟⲡ ⲉⲃⲟⲗ ϩⲛⲛⲉⲕⲥⲛⲏⲩ ⲁⲩⲱ ⲉⲃⲟⲗ ϩⲙⲡⲗⲁⲟⲥ ⲧⲏⲣϥ ⲉⲧⲣⲉⲥϣⲱⲡⲉ ⲛⲁⲕ ⲛⲥϩⲓⲙⲉ ϫⲉⲉⲕⲛⲁⲃⲱⲕ ⲛⲧⲟⲕ ⲉϫⲓⲥϩⲓⲙⲉ ⲛⲁⲕ ⲉⲃⲟⲗ ϩⲛⲛⲁⲗⲗⲟⲫⲩⲗⲗⲟⲥ ⲛⲁⲓ ⲉⲧⲟ ⲛⲁⲧⲥⲃⲃⲉ ⲁⲩⲱ ⲥⲁⲙⲯⲱⲛ ⲡⲉϫⲁϥ ⲙⲡⲉϥⲉⲓⲱⲧ ϫⲉϫⲓⲧⲁⲓ ⲛⲁⲓ ϫⲉⲧⲁⲓ ⲧⲉⲛⲧⲁⲥⲣⲁⲛⲁⲓ ϩⲛⲛⲁⲃⲁⲗ
ⲁⲩⲱ ⲡⲉϥⲉⲓⲱⲧ ⲙⲛⲧⲉϥⲙⲁⲁⲩ ⲙⲡⲟⲩⲉⲓⲙⲉ ϫⲉⲡⲉⲓⲧⲱϣ ⲟⲩⲉⲃⲟⲗ ϩⲓⲧⲙⲡϫⲟⲉⲓⲥ ⲡⲉ ϫⲉⲛⲧⲟϥ ⲉϥⲕⲱⲧⲉ ⲛⲥⲁⲟⲩⲕⲃⲁ ⲉⲃⲟⲗ ϩⲛⲛⲁⲗⲗⲟⲫⲩⲗⲗⲟⲥ ϩⲙⲡⲉⲟⲩⲟⲉⲓϣ ⲉⲧⲙⲙⲁⲩ ⲛⲁⲗⲗⲟⲫⲩⲗⲗⲟⲥ ⲉⲛⲉⲩⲟ ⲛϫⲟⲉⲓⲥ ⲉⲡⲓⲥⲣⲁⲏⲗ
ⲁⲩⲱ ⲥⲁⲙⲯⲱⲛ ⲁϥⲉⲓ ⲉϩⲣⲁⲓ ⲙⲛⲡⲉϥⲉⲓⲱⲧ ⲁⲩⲱ ⲧⲉϥⲙⲁⲁⲩ ⲁⲩⲉⲓ ⲉϩⲣⲁⲓ ⲉⲑⲁⲙⲛⲁⲑⲁ ⲁⲩⲉⲓ ϣⲁϩⲣⲁⲓ ⲉⲙⲙⲁ ⲛⲉⲗⲟⲟⲗⲉ ⲛⲑⲁⲙⲛⲁⲑⲁ ⲁⲩⲱ ⲉⲓⲥ ⲟⲩⲙⲁⲥ ⲙⲙⲟⲩⲓ ⲉϥϩⲙϩⲙ ⲁϥⲉⲓ ⲉⲃⲟⲗ ϩⲏⲧϥ
ⲁⲩⲱ ⲡⲉⲡⲛⲉⲩⲙⲁ ⲙⲡϫⲟⲉⲓⲥ ⲁϥϥⲱϭⲉ ⲉϫⲱϥ ⲁϥⲡⲁϩⲡⲙⲁⲥ ⲙⲙⲟⲩⲓ ⲛⲧϩⲉ ⲛⲟⲩⲁ ⲉϥⲛⲁⲙⲟⲩⲟⲩⲧ ⲛⲟⲩⲙⲁⲥ ⲛⲃⲁⲁⲙⲡⲉ ⲁⲩⲱ ⲛⲉⲙⲛⲗⲁⲁⲩ ⲛⲧⲟⲟⲧϥ ϩⲛⲧⲉϥϭⲓϫ ⲙⲡⲉϥⲧⲁⲙⲉⲡⲉϥⲉⲓⲱⲧ ⲇⲉ ⲙⲛⲧⲉϥⲙⲁⲁⲩ ⲉⲡⲉⲛⲧⲁϥⲁⲁϥ
ⲁⲩⲱ ⲁⲩⲉⲓ ⲉϩⲣⲁⲓ ⲁⲩϣⲁϫⲉ ⲙⲛⲧⲉⲥϩⲓⲙⲉ ⲁⲡϩⲱⲃ ⲥⲟⲟⲩⲧⲛ ⲙⲡⲉⲙⲧⲟ ⲉⲃⲟⲗ ⲛⲥⲁⲙⲯⲱⲛ
ⲁϥⲕⲧⲟϥ ⲇⲉ ⲙⲛⲛⲥⲁϩⲉⲛϩⲟⲟⲩ ⲉϫⲓⲧⲥ ⲁⲩⲱ ⲁϥⲣⲁⲕⲧϥ ⲉⲛⲁⲩ ⲉⲡⲉⲡⲧⲱⲙⲁ ⲏ ⲉⲡⲥⲱⲙⲁ ⲙⲡⲙⲟⲩⲓ ⲁⲩⲱ ⲉⲓⲥ ϩⲏⲏⲧⲉ ⲛⲉⲣⲉⲟⲩⲥⲟⲟⲩϩⲥ ⲛⲁϥ ⲛⲉⲃⲓⲱ ϩⲛⲣⲱϥ ⲙⲡⲙⲟⲩⲓ ⲙⲛⲟⲩⲉⲃⲓⲱ
ⲁⲩⲱ ⲁϥϥⲓ ⲙⲡⲉⲃⲓⲱ ⲉϩⲣⲁⲓ ⲉⲧⲟⲟⲧϥ ⲁϥⲙⲟⲟϣⲉ ⲉϥⲟⲩⲱⲙ ⲁⲩⲱ ⲁϥⲃⲱⲕ ⲉⲣⲁⲧϥ ⲙⲡⲉϥⲉⲓⲱⲧ ⲙⲛⲧⲉϥⲙⲁⲁⲩ ⲁⲩⲱ ⲁϥϯ ⲛⲁⲩ ⲁⲩⲟⲩⲱⲙ ⲙⲡϥⲧⲁⲙⲟⲟⲩ ⲇⲉ ϫⲉⲛⲧⲁϥϥⲓⲡⲉⲃⲓⲱ ⲉⲃⲟⲗ ϩⲛⲧⲧⲁⲡⲣⲟ ⲙⲡⲙⲟⲩⲓ
ⲁⲩⲱ ⲡⲉϥⲉⲓⲱⲧ ⲁϥⲓ ⲉⲣⲁⲧⲥ ⲛⲧⲉⲥϩⲓⲙⲉ ⲁⲩⲱ ⲥⲁⲙⲯⲱⲛ ⲁϥⲓⲣⲉ ⲛⲟⲩϩⲟⲟⲡ ⲙⲡⲙⲁ ⲉⲧⲙⲙⲁⲩ ⲛⲥⲁϣϥ ⲛϩⲟⲟⲩ ϫⲉⲧⲁⲓ ⲧⲉ ⲧϩⲉ ⲉϣⲁⲣⲉⲛϣⲓⲣⲉ ⲁⲁⲥ
ⲁⲩⲱ ⲁⲥϣⲱⲡⲉ ⲛⲧⲉⲣⲟⲩⲛⲁⲩ ⲉⲣⲟϥ ⲁⲩϫⲓ ⲙⲙⲁⲁⲃ ⲛϣⲓⲣⲉ ⲁⲩⲱ ⲛⲛⲉⲩⲛⲙⲙⲁϥ
ⲡⲉϫⲉⲥⲁⲙⲯⲱⲛ ⲛⲁⲩ ϫⲉϯⲛⲁⲧⲁⲩⲟ ⲉⲣⲱⲧⲛ ⲛⲟⲩⲡⲣⲟⲃⲗⲏⲙⲁ ⲁⲩⲱ ϩⲛⲟⲩⲃⲱⲗ ⲉⲧⲉⲧⲛϣⲁⲛⲃⲟⲗϥ ⲉⲣⲟⲓ ϩⲙⲡⲥⲁϣϥ ⲛϩⲟⲟⲩ ⲙⲡϩⲟⲟⲡ ⲛⲧⲉⲧⲛϩⲉ ⲉⲣⲟϥ ϯⲛⲁϯ ⲛⲏⲧⲛ ⲙⲙⲁⲁⲃ ⲛⲥⲓⲛⲇⲱⲛ ⲁⲩⲱ ⲙⲙⲁⲁⲃ ⲛⲥⲧⲟⲗⲏ ⲛϩⲟⲉⲓⲧⲉ
ⲉⲧⲉⲧⲛϣⲁⲛⲧⲙϭⲙϭⲟⲙ ⲇⲉ ⲉⲧⲁⲩⲟϥ ⲉⲣⲟⲓ ⲛⲧⲱⲧⲛ ⲉⲧⲉⲧⲛⲉϯ ⲛⲁⲓ ⲙⲙⲁⲁⲃ ⲛⲥⲓⲇⲱⲛ ⲁⲩⲱ ⲙⲙⲁⲁⲃ ⲛⲥⲧⲟⲗⲏ ⲛϩⲟⲉⲓⲧⲉ ⲡⲉϫⲁⲩ ⲛⲁϥ ϫⲉⲧⲁⲩⲟ ⲉⲣⲟⲛ ⲙⲡⲉⲕⲡⲣⲟⲃⲗⲏⲙⲁ ⲛⲧⲛⲥⲱⲧⲙ ⲉⲣⲟϥ
ⲡⲉϫⲁϥ ⲛⲁⲩ ϫⲉⲟⲩ ⲡⲉⲉϣⲁⲩⲟⲩⲟⲙϥ ⲛⲧⲁϥⲉⲓ ⲉⲃⲟⲗ ϩⲙⲡⲉϣⲁϥⲟⲩⲱⲙ ⲁⲩⲱ ⲟⲩ ⲡⲉⲧϩⲟⲗϭ ⲉⲛⲧⲁϥⲉⲓ ⲉⲃⲟⲗ ϩⲙⲡϫⲱⲱⲣⲉ ⲁⲩⲱ ⲙⲡⲟⲩⲉϣϭⲙϭⲟⲙ ⲉⲧⲁⲩⲉⲡⲉⲡⲣⲟⲃⲗⲏⲙⲁ ϣⲁⲡⲙⲉϩϣⲟⲙⲛⲧ ⲛϩⲟⲟⲩ
ⲁⲥϣⲱⲡⲉ ⲇⲉ ϩⲙⲡⲙⲉϩϥⲧⲟⲟⲩ ⲛϩⲟⲟⲩ ⲡⲉϫⲁⲩ ⲛⲧϩⲓⲙⲉ ⲛⲥⲁⲙⲯⲱⲛ ϫⲉⲁⲣⲓϩⲁⲗ ⲙⲡⲟⲩϩⲁⲓ ⲁⲩⲱ ⲙⲁⲣⲉϥⲧⲁⲩⲟ ⲉⲣⲟⲙⲙⲡⲉϥⲡⲣⲟⲃⲗⲏⲙⲁ ⲙⲏⲡⲱⲥ ⲛⲧⲛⲣⲟⲕϩⲉ ⲙⲛⲡⲏⲓ ⲙⲡⲟⲩⲉⲓⲱⲧ ϩⲛⲟⲩⲥⲁⲧⲉ ⲏ ⲉⲛⲧⲁⲧⲉⲧⲛⲧⲁϩⲙⲛ ⲉⲁⲁⲛ ⲛϩⲏⲕⲉ
ⲁⲩⲱ ⲧϩⲓⲙⲉ ⲛⲥⲁⲙⲯⲱⲛ ⲁⲥⲣⲓⲙⲉ ⲉϩⲟⲩⲛ ⲉϩⲣⲁϥ ⲉⲥϫⲱ ⲙⲙⲟⲥ ⲛⲁϥ ϫⲉⲁϩⲣⲟⲕ ⲁⲕⲙⲉⲥⲧⲱⲓ ϩⲓⲛⲁⲓ ⲁⲩⲱ ⲙⲡⲕⲙⲉⲣⲓⲧ ⲉⲧⲃⲉⲟⲩ ⲡⲉⲕⲡⲣⲟⲃⲗⲏⲙⲁ ⲉⲛⲧⲁⲕⲧⲁⲩⲟϥ ⲉⲛϣⲏⲣⲉ ⲙⲡⲁⲗⲁⲟⲥ ⲙⲡⲕⲧⲁⲩⲟϥ ⲉⲣⲟⲓ ⲡⲉϫⲉⲥⲁⲙⲯⲱⲛ ⲛⲁⲥ ϫⲉⲉϣϫⲉⲡⲁⲉⲓⲱⲧ ⲙⲛⲧⲁⲙⲁⲁⲩ ⲙⲡⲓⲧⲁⲩⲟϥ ⲉⲣⲟⲟⲩ ⲧⲁϫⲟⲟϥ ⲛⲧⲟ ⲉⲣⲟⲁⲩⲱ
ⲁⲥϭⲱ ⲉⲥⲣⲓⲙⲉ ⲉϩⲟⲩⲛ ⲉϩⲣⲁϥ ⲙⲡⲥⲁϣϥ ⲛϩⲟⲟⲩ ⲉⲣⲉⲡϩⲟⲟⲡ ϣⲟⲟⲡ ⲛϩⲏⲧⲟⲩ ⲁⲩⲱ ⲁⲥϣⲱⲡⲉ ϩⲙⲡⲉⲥⲙⲉϩⲥⲁϣϥ ⲛϩⲟⲟⲩ ⲁϥⲧⲁⲩⲟϥ ⲉⲣⲟⲥ ⲉⲃⲟⲗ ϫⲉⲁⲥϭⲱ ⲉⲥⲉⲛⲱⲭⲗⲉⲓ ⲛⲁϥ ⲛⲧⲟⲥ ϩⲱⲱⲥ ⲁⲥϫⲟⲟϥ ⲉⲛϣⲏⲣⲉ ⲙⲡⲉⲥⲗⲁⲟⲥ
ⲁⲩⲱ ⲡⲉϫⲁⲩ ⲛⲁϥ ⲛϭⲓⲛⲣⲱⲙⲉ ⲛⲧⲡⲟⲗⲓⲥ ϩⲙⲡⲉϥⲙⲉϩⲥⲁϣϥ ⲛϩⲟⲟⲩ ⲉⲙⲡⲁⲧⲉⲡⲣⲏ ϩⲱⲧⲡ ⲉⲩϫⲱ ⲙⲙⲟⲥ ϫⲉⲟⲩ ⲡⲉⲧϩⲟⲗϭ ⲉⲡⲉⲃⲓⲱ ⲁⲩⲱ ⲟⲩ ⲡⲉⲧϫⲟⲟⲣ ⲉⲡⲙⲟⲩⲓ ⲡⲉϫⲉⲥⲁⲙⲯⲱⲛ ⲛⲁⲩ ϫⲉⲉⲛⲉⲙⲡⲉⲧⲛⲥⲕⲁⲓ ϩⲛⲧⲁⲃⲁϩⲥⲉ ⲉⲛⲉⲧⲉⲧⲛⲁⲉⲓⲙⲉ ⲁⲛ ⲡⲉ ⲉⲡⲁⲡⲣⲟⲃⲗⲏⲙⲁ
ⲁⲩⲱ ⲡⲉⲡⲛⲉⲩⲙⲁ ⲙⲡϫⲟⲉⲓⲥ ⲁϥⲉⲓ ⲉϩⲣⲁⲓ ⲉϫⲱϥ ⲁϥⲧⲱⲟⲩⲛ ⲁϥⲉⲓ ⲉϩⲣⲁⲓ ⲉⲁⲥⲕⲁⲗⲱⲛ ⲁϥⲙⲟⲩⲟⲩⲧ ⲉⲃⲟⲗ ⲛϩⲏⲧⲟⲩ ⲙⲙⲁⲁⲃ ⲛⲣⲱⲙⲉ ⲁϥϫⲓ ⲛⲛⲉⲩϩⲟⲓⲧⲉ ⲁϥϯⲛⲉⲩⲥⲧⲟⲗⲏ ⲛⲛⲉⲛⲧⲁⲩⲧⲁⲩⲟ ⲙⲡⲉⲡⲣⲟⲃⲗⲏⲙⲁ ⲁⲩⲱ ⲥⲁⲙⲯⲱⲛ ⲁϥⲛⲟⲩϭⲥ ϩⲛⲟⲩϭⲱⲛⲧ ⲁϥⲧⲱⲟⲩⲛ ⲁϥⲉⲓ ⲉϩⲣⲁⲓ ⲉⲡⲏⲓ ⲙⲡⲉϥⲉⲓⲱⲧ
ⲁⲩⲱ ⲧϩⲓⲙⲉ ⲛⲥⲁⲙⲯⲱⲛ ⲁⲥϩⲙⲟⲟⲥ ⲙⲛⲟⲩⲁ ⲛⲛⲉϥϣⲃⲉⲉⲣ ⲉⲛⲧⲁϥⲣϣⲃⲏⲣ ⲉⲣⲟⲟⲩ
ⲁⲥϣⲱⲡⲉ ⲇⲉ ϩⲙⲡⲉϩⲟⲟⲩ ⲙⲙⲉϩϣⲙⲟⲩⲛ ⲙⲱⲩⲥⲏⲥ ⲁϥⲙⲟⲩⲧⲉ ⲉⲁⲁⲣⲱⲛ ⲙⲛⲛⲉϥϣⲏⲣⲉ ⲁⲩⲱ ⲧⲅⲉⲣⲟⲩⲥⲓⲁ ⲙⲡⲓⲥⲣⲁⲏⲗ
ⲡⲉϫⲉⲙⲱⲩⲥⲏⲥ ⲛⲁⲁⲣⲱⲛ ϫⲉϫⲓ ⲛⲁⲕ ⲛⲟⲩⲙⲁⲥⲉ ⲛⲕⲧⲏⲣ ⲉⲃⲟⲗ ϩⲛⲛⲉϩⲟⲟⲩ ϩⲁⲛⲟⲃⲉ ⲁⲩⲱ ⲟⲩⲟⲉⲓⲗⲉ ⲉⲩϭⲗⲓⲗ ⲉⲙⲛϫⲃⲓⲛ ⲛϩⲏⲧⲟⲩ ⲛⲅⲛⲧⲟⲩ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ
ⲁⲩⲱ ⲉⲕⲉϣⲁϫⲉ ⲙⲛⲧⲅⲉⲣⲟⲩⲥⲓⲁ ⲙⲡⲓⲥⲣⲁⲏⲗ ⲉⲕϫⲱ ⲙⲙⲟⲥ ϫⲉϫⲓ ⲛⲟⲩⲃⲁⲁⲙⲡϩⲟⲟⲩⲧ ⲉⲃⲟⲗ ϩⲛⲛⲃⲁⲁⲙⲡⲉ ϩⲁⲛⲟⲃⲉ ⲁⲩⲱ ⲟⲩⲙⲁⲥⲉ ⲛⲕⲧⲏⲣ ⲁⲩⲱ ⲟⲩϩⲓⲉⲓⲃ ⲛⲟⲩⲣⲟⲙⲡⲉ ⲉⲙⲛϫⲃⲓⲛ ⲛϩⲏⲧⲟⲩ ⲉⲩϩⲟⲗⲟⲕⲁⲩⲧⲱⲥⲓⲥ
ⲁⲩⲱ ⲟⲩⲙⲁⲥⲉ ⲙⲛⲟⲩⲟⲉⲓⲗⲉ ⲉⲩⲑⲩⲥⲓⲁ ⲛⲟⲩϫⲁⲓ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲁⲩⲱ ⲟⲩⲥⲁⲙⲓⲧ ⲉϥⲟⲩⲟϣⲙ ϩⲓⲛⲉϩ ϫⲉⲉⲣⲉⲡϫⲟⲉⲓⲥ ⲛⲁⲟⲩⲱⲛϩ ⲉⲃⲟⲗ ⲛϩⲏⲧⲧⲏⲩⲧⲛ ⲙⲡϩⲟⲟⲩ
ⲁⲩⲱ ⲁϥϫⲓⲧⲟⲩ ⲕⲁⲧⲁⲧϩⲉ ⲉⲛⲧⲁⲙⲱⲩⲥⲏⲥ ϩⲱⲛ ⲉⲧⲟⲟⲧⲟⲩ ⲙⲡⲉⲙⲧⲟ ⲉⲃⲟⲗ ⲛⲧⲉⲥⲕⲏⲛⲏ ⲙⲡⲙⲁⲣⲧⲩⲣⲓⲟⲛ ⲁⲩⲱ ⲧⲥⲩⲛⲁⲅⲱⲅⲏ ⲧⲏⲣⲥ ⲁⲥⲉⲓ ⲁⲥⲁϩⲉⲣⲁⲧⲥ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ
ⲡⲉϫⲉⲙⲱⲩⲥⲏⲥ ⲛⲁⲩ ϫⲉⲡⲁⲓ ⲡϣⲁϫⲉ ⲙⲡϫⲟⲉⲓⲥ ⲉⲛⲧⲁϥϫⲟⲟϥ ⲉⲧⲣⲉⲧⲛⲁⲁϥ ⲁⲩⲱ ⲡⲉⲟⲟⲩ ⲙⲡϫⲟⲉⲓⲥ ⲛⲁⲟⲩⲱⲛϩ ⲉⲃⲟⲗ ϩⲛⲧⲉⲧⲛⲙⲏⲧⲉ
ⲁⲩⲱ ⲡⲉϫⲉⲙⲱⲩⲥⲏⲥ ⲛⲁⲁⲣⲱⲛ ϫⲉϯⲙⲡⲉⲕⲟⲩⲟⲓ ⲉϩⲟⲩⲛ ⲉⲡⲉⲑⲩⲥⲓⲁⲥⲧⲏⲣⲓⲟⲛ ⲛⲅⲉⲓⲣⲉ ⲛⲧⲉⲕⲑⲩⲥⲓⲁ ϩⲁⲡⲉⲕⲛⲟⲃⲉ ⲙⲛⲡⲉⲕϩⲟⲗⲟⲕⲁⲩⲧⲱⲙⲁ ⲛⲅⲧⲱⲃϩ ⲉϫⲱⲕ ⲁⲩⲱ ⲉϫⲙⲡⲉⲕⲏⲓ ⲁⲩⲱ ⲉⲕⲉⲉⲓⲛⲉ ⲛⲉⲛⲇⲱⲣⲟⲛ ⲙⲡⲗⲁⲟⲥ ⲛⲅⲧⲱⲃϩ ⲉϩⲣⲁⲓ ⲉϫⲱⲟⲩ ⲕⲁⲧⲁⲧϩⲉ ⲛⲧⲁⲡϫⲟⲉⲓⲥ ⲟⲩⲉϩⲥⲁϩⲛⲉ
ⲁⲩⲱ ⲁⲁⲣⲱⲛ ⲁϥϯ ⲙⲡⲉϥⲟⲓ ⲉϩⲟⲩⲛ ⲉⲡⲉⲑⲩⲥⲓⲁⲥⲧⲏⲣⲓⲟⲛ ⲁϥϣⲱⲱⲧ ⲙⲡⲙⲁⲥⲉ ϩⲁⲡⲉϥⲛⲟⲃⲉ
ⲁⲩⲱ ⲛϣⲏⲣⲉ ⲛⲁⲁⲣⲱⲛ ⲁⲩϩⲱⲛ ⲉϩⲟⲩⲛ ⲉⲣⲟϥ ⲙⲡⲉⲥⲛⲟϥ ⲁϥⲥⲱⲡ ⲙⲡⲉϥⲧⲏⲏⲃⲉ ϩⲙⲡⲉⲥⲛⲟϥ ⲁϥⲕⲁⲁϥ ⲉϫⲛⲛⲧⲁⲡ ⲙⲡⲉⲑⲩⲥⲓⲁⲥⲧⲏⲣⲓⲟⲛ ⲁⲩⲱ ⲡⲉⲥⲡⲟϥ ⲁϥⲡⲁϩⲧϥ ⲉϫⲛⲧⲃⲁⲥⲓⲥ ⲙⲡⲉⲑⲩⲥⲓⲁⲥⲧⲏⲣⲓⲟⲛ
ⲁⲩⲱ ⲡⲱⲧ ⲙⲛⲛⲉϭⲗⲟⲟⲧⲉ ⲙⲛⲡⲗⲟⲃⲟⲥ ⲛⲧⲉⲕⲗⲁⲛⲇⲁ ⲉⲧϩⲓϫⲙ ⲡϩⲏⲡⲁⲣ ⲙⲡⲉⲛⲧⲁⲩⲧⲁⲁϥ ϩⲁⲛⲟⲃⲉ ⲁϥⲧⲁⲗⲟⲟⲩ ⲉϫⲙⲡⲉⲑⲩⲥⲓⲁⲥⲧⲏⲣⲓⲟⲛ ⲕⲁⲧⲁⲧϩⲉ ⲛⲧⲁⲡϫⲟⲉⲓⲥ ϩⲱⲛ ⲉⲧⲟⲟⲧϥ ⲙⲙⲱⲩⲥⲏⲥ
ⲁⲩⲱ ⲛⲁϥ ⲙⲛⲡϣⲁⲁⲣ ⲁⲩⲣⲟⲕϩⲟⲩ ϩⲛⲟⲩⲥⲁⲧⲉ ⲡⲃⲟⲗ ⲛⲧⲡⲁⲣⲉⲙⲃⲟⲗⲏ
ⲁⲩⲱ ⲁⲩϣⲱⲱⲧ ⲙⲡⲉϭⲗⲓⲗ ⲁⲩϩⲱⲛ ⲉϩⲟⲩⲛ ⲉⲣⲟϥ ⲛϭⲓⲛϣⲏⲣⲉ ⲛⲁⲁⲣⲱⲛ ⲙⲡⲉⲥⲛⲟϥ ⲁϥⲡⲁϩⲧϥ ⲉϫⲙⲡⲉⲑⲩⲥⲓⲁⲥⲧⲏⲣⲓⲟⲛ ⲉϥⲕⲱⲧⲉ
ⲁⲩⲱ ⲡϩⲟⲗⲟⲕⲁⲩⲧⲱⲙⲁ ⲁⲩⲡⲣⲟⲥⲉⲛⲏⲅⲉ ⲙⲙⲟϥ ⲛⲁϭ ⲕⲁⲧⲁⲙⲉⲗⲟⲥ ⲙⲛⲧⲁⲡⲉ ⲁϥⲧⲁⲗⲟⲟⲩ ⲉϫⲙⲡⲉⲑⲩⲥⲁⲥⲧⲏⲣⲓⲟⲛ
ⲁⲩⲱ ⲁϥⲉⲓⲱ ⲉⲃⲟⲗ ⲛⲧϩⲏ ⲙⲛⲛⲟⲩⲉⲣⲏⲧⲉ ϩⲛⲟⲩⲙⲟⲟⲩ ⲁϥⲧⲁⲗⲟ ⲙⲡϩⲟⲗⲟⲕⲁⲩⲧⲱⲙⲁ ⲉϫⲙⲡⲉⲑⲩⲥⲓⲁⲥⲧⲏⲣⲓⲟⲛ
ⲁⲩⲱ ⲁϥⲡⲣⲟⲥⲉⲛⲉⲅⲉ ⲙⲡⲇⲱⲣⲟⲛ ⲙⲡⲗⲁⲟⲥ ⲁϥϫⲉⲓ ⲙⲡⲃⲁⲁⲙⲡϩⲟⲟⲩⲧ ⲉⲧⲃⲉⲡⲛⲟⲃⲉ ⲙⲡⲗⲁⲟⲥ ⲁϥϣⲱⲱⲧ ⲙⲙⲟϥ ⲕⲁⲧⲁⲡⲉⲥⲙⲟⲧ ⲙⲡϣⲟⲣⲡ
ⲁⲩⲱ ⲁϥⲡⲣⲟⲥⲉⲛⲉⲅⲕⲉ ⲙⲡϩⲟⲗⲟⲕⲁⲩⲧⲱⲙⲁ ⲁϥⲧⲁⲙⲓⲟϥ ⲕⲁⲧⲁⲧϩⲉ ⲉⲧⲉϣϣⲉ
ⲁϥⲡⲣⲟⲥⲉⲛⲉⲅⲕⲉ ⲛⲟⲩⲑⲩⲥⲓⲁ ⲁϥⲙⲟⲩϩ ⲛⲡⲉϥϭⲓϫ ⲉⲃⲟⲗ ⲛϩⲏⲧϥ ⲁϥⲧⲁⲗⲟⲟⲩ ⲉϫⲙⲡⲉⲑⲩⲥⲓⲁⲥⲧⲏⲣⲓⲟⲛ ⲭⲱⲣⲓⲥ ⲡϩⲟⲗⲟⲕⲁⲩⲧⲱⲙⲁ ⲙⲡⲛⲁⲩ ⲛϣⲱⲣⲡ
ⲁⲩⲱ ⲁϥϣⲱⲱⲧ ⲙⲡⲙⲁⲥⲉ ⲙⲛⲡⲟⲉⲓⲗⲉ ⲉⲩⲑⲩⲥⲓⲁ ⲛⲟⲩϫⲁⲓ ⲙⲡⲗⲁⲟⲥ ⲁⲩⲱ ⲛϣⲏⲣⲉ ⲛⲁⲁⲣⲱⲛ ⲁⲩϩⲱⲛ ⲉϩⲟⲩⲛ ⲉⲣⲟϥ ⲙⲡⲉⲥⲛⲟϥ ⲁϥⲡⲁϩⲧϥ ⲉϫⲙⲡⲉⲑⲩⲥⲓⲁⲥⲧⲏⲣⲓⲟⲛ ⲉϥⲕⲱⲧⲉ
ⲁⲩⲱ ⲡⲱⲧ ⲙⲡⲙⲁⲥⲉ ⲙⲛⲡⲟⲉⲓⲗⲉ ⲧϯⲡⲉ ⲙⲛⲡⲱⲧ ⲉⲧϩⲱⲃⲥ ⲉⲃⲟⲗ ⲉϫⲛⲛⲧϩⲏ ⲙⲛⲛⲉϭⲗⲟⲟⲧⲉ ⲙⲛⲡⲱⲧ ⲉⲧϩⲓϫⲱⲟⲩ ⲁⲩⲱ ⲡⲗⲟⲃⲟⲥ ⲏ ⲧⲉⲕⲗⲁⲛⲇⲁ ⲉⲧϩⲓϫⲙ ⲡϩⲏⲡⲁⲣ
ⲁϥⲕⲱ ⲛⲛⲱⲧ ϩⲓϫⲙⲡⲉⲥⲧⲏⲑⲏⲛⲓⲟⲛ ⲁⲩⲱ ⲛⲱⲧ ⲁϥⲧⲁⲗⲟⲟⲩ ⲉϫⲙⲡⲉⲑⲩⲥⲓⲁⲥⲧⲏⲣⲓⲟⲛ
ⲁⲩⲱ ⲡⲉⲥⲧⲏⲑⲩⲛⲓⲟⲛ ⲙⲛⲡⲉϭⲃⲟⲓ ⲛⲟⲩⲛⲁⲙ ⲁⲁⲣⲱⲛ ϥⲓⲧⲟⲩ ⲛⲁⲫⲁⲓⲣⲉⲙⲁ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲕⲁⲧⲁⲧϩⲉ ⲛⲧⲁⲡϫⲟⲉⲓⲥ ϩⲱⲛ ⲉⲧⲟⲟⲧϥ ⲙⲙⲱⲩⲥⲏⲥ
ⲁⲩⲱ ⲁⲁⲣⲱⲛ ⲁϥⲥⲟⲩⲧⲛ ⲉⲃⲟⲗ ⲛⲛⲉϥϭⲓϫ ⲉϫⲙⲡⲗⲁⲟⲥ . ⲉϥ . . . ⲥ . . ϩⲙ . .
ⲁⲩⲱ ⲁ ⲙⲱⲩⲥⲏⲥ ⲙⲛⲁⲁⲣⲱⲛ ⲃⲱⲕ ⲉϩⲟⲩⲛ ⲉⲧⲉⲥⲕⲏⲛⲏ ⲙⲡⲙⲁⲣⲧⲩⲣⲓⲟⲛ ⲛⲧⲉⲣⲟⲩⲉⲓ ⲇⲉ ⲉⲃⲟⲗ ⲁⲩⲥⲙⲟⲩ ⲉⲡⲗⲁⲟⲥ ⲧⲏⲣϥ ⲁⲩⲱ ⲡⲉⲟⲟⲩ ⲙⲡϫⲟⲉⲓⲥ ⲁϥⲟⲩⲱⲛϩ ⲉⲃⲟⲗ ⲉⲡⲗⲁⲟⲥ ⲧⲏⲣϥ
ⲁⲩⲱ ⲟⲩⲕⲱϩⲧ ⲁϥⲉⲓ ⲉⲃⲟⲗ ϩⲓⲧⲙⲡϫⲟⲉⲓⲥ ⲁϥⲟⲩⲱⲙ ⲛⲛⲉⲧϩⲓϫⲙ ⲡⲉⲑⲩⲥⲓⲁⲥⲧⲏⲣⲓⲟⲛ ⲛϩⲟⲗⲟⲕⲁⲩⲧⲱⲙⲁ ⲙⲛⲛⲱⲧ ⲁⲩⲱ ⲡⲗⲁⲟⲥ ⲧⲏⲣϥ ⲁϥⲛⲁⲩ ⲁϥⲣϣⲡⲏⲣⲉ ⲁⲩⲡⲁϩⲧⲟⲩ ⲉϩⲣⲁⲓ ⲉϫⲙⲡⲉⲩϩⲟ ⲁⲩⲟⲩⲱϣⲧ ⲙⲡϫⲟⲉⲓⲥ
ⲁⲁⲃⲣⲁϩⲁⲙ ⲇⲉ ⲉⲣϩⲗⲗⲟ . . .
. . . ⲧⲟⲩϩⲩⲇⲣⲓⲁ ⲛⲁⲓ ⲛⲧⲁⲥⲱ ⲁⲩⲱ ⲛⲥϫⲟⲟⲥ ⲛⲁⲓ ϫⲉⲥⲱ ⲁⲩⲱ ⲟⲛ ⲉⲓⲉⲧⲥⲟ ⲛⲛⲉⲕϭⲁⲙⲟⲩⲗ ϣⲁⲛⲧⲟⲩⲥⲉⲓ ⲧⲁⲓ ⲧⲉⲛⲧⲁⲕⲥⲃⲧⲱⲧⲥ ⲙⲡⲉⲕϣⲏⲣⲉ ⲓⲥⲁⲁⲕ ⲁⲩⲱ ϩⲙⲡⲁⲓ ϯⲛⲁⲉⲓⲙⲉ ϫⲉⲁⲕⲉⲓⲣⲉ ⲛⲟⲩⲛⲁ ⲙⲛⲡⲁϫⲟⲉⲓⲥ ⲁⲃⲣⲁϩⲁⲙ
ⲁⲥϣⲱⲡⲉ ⲇⲉ ⲙⲡⲁⲧϥϫⲉⲕⲛⲉⲓϣⲁϫⲉ ϩⲙⲡⲉϥϩⲏⲧ ⲉⲓⲥϩⲣⲉⲃⲉⲕⲕⲁ ⲁⲥⲉⲓ ⲉⲃⲟⲗ ⲧⲁⲓ ⲛⲧⲁⲩϫⲡⲟⲥ ⲙⲃⲁⲑⲟⲩⲏⲗ ⲡϣⲏⲣⲉ ⲙⲙⲉⲗⲭⲁ . . .
. . . ϣⲁⲛⲧⲟⲩⲥⲉⲓ ⲧⲏⲣⲟⲩ
ⲁⲥϭⲉⲡⲏ ⲇⲉ ⲁⲥϭⲉϣⲧⲉⲥϩⲩⲇⲣⲓⲁ ⲉⲧϭⲱⲧ ⲁⲥⲡⲱⲧ ⲉⲃⲟⲗ ⲟⲛ ⲉϫⲛⲧϣⲱⲧⲉ ⲉⲥⲙⲉϩⲙⲟⲟⲩ ⲁⲩⲱ ⲁⲥⲙⲉϩⲙⲟⲟⲩ ⲉⲛⲉⲛϭⲁⲙⲟⲩⲗ ⲧⲏⲣⲟⲩ
ⲡⲣⲱⲙⲉ ⲇⲉ ⲛⲛⲧⲟϥ ⲁϥⲙⲟⲩϣⲧ ⲙⲙⲟϥ ⲉϥⲕⲁⲣⲱϥ ⲉⲛⲁⲩ ϫⲉⲛⲉⲁⲡϫⲟⲉⲓⲥ ⲥⲟⲟⲩⲧⲛ ⲛⲧⲉϥϩⲓⲏ ϫⲓⲛⲙⲡⲉ
ⲁⲥϣⲱⲡⲉ ⲇⲉ ⲛⲧⲉⲣⲉⲛϭⲁⲙⲟⲩⲗ ⲧⲏⲣⲟⲩ ⲟⲩⲱ ⲉⲩⲥⲱ ⲁⲡⲣⲱⲙⲉ ϫⲓϩⲉⲛϭⲁϫⲉ ⲛⲛⲟⲩⲃ ⲉⲩⲣⲟⲩϭⲓⲥⲕⲓⲧⲉ ⲛϩⲣⲏϣⲉ ⲡⲟⲟⲩⲁ ⲡⲟⲩⲁ . . .
. . . ⲁⲩⲱ ⲉϩⲣⲁⲓ ⲉⲧⲁⲫⲩⲗⲏ ⲛⲅϫⲓ ⲛⲟⲩⲥϩⲓⲙⲉ ⲙⲡⲁϣⲏⲣⲉ ⲉⲃⲟⲗ ϩⲙⲡⲙⲁ ⲉⲧⲙⲙⲁⲩ
ⲁⲓϫⲟⲟⲥ ⲇⲉ ⲙⲡⲁϫⲟⲉⲓⲥ ϫⲉⲙⲏ ⲉⲥⲛⲁⲟⲩⲱϣ ⲛϭⲓⲧⲉⲥϩⲓⲙⲉ ⲉⲉⲓ ⲛⲙⲙⲁⲓ
ⲡⲉϫⲁϥ ⲛⲁⲓ ⲛϭⲓⲡⲁϫⲟⲉⲓⲥ ϫⲉⲡϫⲟⲉⲓⲥ ⲡⲁⲓ ⲛⲧⲁⲓⲣⲁⲛⲁϥ ⲙⲡⲉϥⲙⲧⲟ ⲉⲃⲟⲗ ⲛⲧⲟϥ ϥⲛⲁⲧⲛⲛⲟⲟⲩ ⲙⲡⲉϥⲁⲅⲅⲉⲗⲟⲥ ⲛⲙⲙⲁⲕ ⲉⲧⲛⲁⲥⲟⲟⲩⲧⲛⲛⲧⲉⲕϩⲓⲏ ⲛⲅϫⲓ ⲛⲟⲩⲥϩⲓⲙⲉ ⲙⲡⲁϣⲏⲣⲉ ⲉⲃⲟⲗ ϩⲛⲧⲁⲫⲩⲗⲏ . . .
. . . ⲛⲛⲣⲱⲙⲉ ⲛϯⲡⲟⲗⲓⲥ ⲛⲁⲃⲱⲕ ⲉⲃⲟⲗ ⲉⲙⲉϩⲙⲟⲟⲩ ⲉⲥⲛⲁϣⲱⲡⲉ ⲛϭⲓⲧⲡⲁⲣⲑⲉⲛⲟⲥ ⲉϯⲛⲁϫⲟⲟⲥ ⲛⲁⲥ ϫⲉⲙⲁⲧⲥⲟⲓ ⲛⲟⲩⲕⲟⲩⲓ ⲙⲙⲟⲟⲩ ⲉⲃⲟⲗ ϩⲛⲧⲟⲩϩⲩⲇⲣⲓⲁ
ⲛⲥϫⲟⲟⲥ ⲛⲁⲓ ϫⲉⲥⲱ ⲛⲧⲟⲕ ⲁⲩⲱ ⲉⲓⲉⲧⲥⲟ ⲛⲛⲉⲕⲕⲉϭⲁⲙⲟⲩⲗ ϣⲁⲛⲧⲟⲩⲥⲉⲓ ⲧⲏⲣⲟⲩ ⲧⲁⲓⲧⲉ ⲧⲉⲥϩⲓⲙⲉ ⲛⲧⲁⲡϫⲟⲉⲓⲥ ⲥⲃⲧⲱⲧⲥ ⲙⲡⲉϥϩⲙϩⲁⲗ ⲓⲥⲁⲁⲕ ⲁⲩⲱ ϩⲙⲡⲁⲓ ϯⲛⲁⲉⲓⲙⲉ ϫⲉⲁⲕⲉⲓⲣⲉ ⲛⲟⲩⲛⲁ ⲙⲛⲡⲁϫⲟⲉⲓⲥ ⲁⲃⲣⲁϩⲁⲙ
. . . ⲁⲩⲥⲙⲟⲩ ⲉϩⲣⲉⲃⲉⲕⲕⲁ ⲧⲉⲩⲥⲱⲛⲉ ⲡⲉϫⲁⲩ ⲛⲁⲥ ϫⲉⲛⲧⲟⲧⲉ ⲧⲉⲛⲥⲱⲛⲉ ϣⲱⲡⲉ ⲉϩⲉⲛϣⲟ ⲛⲧⲃⲁ ⲁⲩⲱ ⲧⲟⲩⲥⲡⲉⲣⲙⲁ ⲛⲁⲕⲗⲏⲣⲟⲛⲟⲙⲉⲓ ⲛⲉⲛⲡⲟⲗⲓⲥ ⲛⲧⲉⲛⲉⲛϫⲁϫⲁϫⲉ
ⲁϩⲣⲉⲃⲉⲕⲕⲁ ⲇⲉ ⲧⲱⲟⲩⲛ ⲙⲛⲛⲉⲥϩⲙϩⲁⲗ ⲁⲩⲁⲗⲉ ⲉⲛϭⲁⲙⲟⲩⲗ ⲁⲩⲃⲱⲕ ⲙⲛⲡⲣⲱⲙⲉ ⲁⲡϩⲙϩⲁⲗ ϫⲓ ⲛϩⲣⲉⲃⲉⲕⲕⲁ ⲁϥⲃⲱⲕ
ⲓⲥⲁⲁⲕ ⲇⲉ ⲛϥⲙⲟⲟϣⲉ ⲛⲛⲉϥⲟⲩⲉⲣⲏⲧⲉ ϩⲛⲛϫⲁⲓⲉ ⲉⲧϣⲱⲧⲉ ⲛⲧϩⲟⲣⲁⲥⲓⲥ ⲛⲧⲟϥ ⲇⲉ ⲛⲉϥⲟⲩⲱϩ . . .
ⲁⲡϩⲙϩⲁⲗ ⲇⲉ ϫⲱ ⲉⲓⲥⲁⲁⲕ ⲛϩⲱⲃ ⲛⲓⲙ ⲛⲧⲁϥⲁⲁⲩ
ⲁⲓⲥⲁⲁⲕ ⲇⲉ ⲃⲱⲕ ⲉϩⲟⲩⲛ ⲉⲡⲏⲓ ⲛⲥⲁⲣⲣⲁ ⲧⲉϥⲙⲁⲁⲩ ⲁϥϫⲓ ⲛϩⲣⲉⲃⲉⲕⲕⲁ ⲁⲥϣⲱⲡⲉ ⲛⲁϥ ⲛⲥϩⲓⲙⲉ ⲁϥⲟⲩⲁϣⲥ ⲓⲥⲁⲁⲕ ⲇⲉ ⲁⲩⲥⲗⲥⲱⲗϥ ⲉⲧⲃⲉⲥⲁⲣⲣⲁ ⲧⲉϥⲙⲁⲁⲩ
ⲛⲕⲟⲟϩ ⲥⲛⲁⲩ ⲉⲩϣⲏϣ ⲙⲛⲛⲉⲩⲉⲣⲏⲩ
ⲛⲧⲉϣⲙⲟⲩⲛ ⲛⲥⲧⲩⲗⲟⲥ ϣⲱⲡⲉ ⲁⲩⲱ ⲙⲛⲧⲁⲥⲉ ⲛⲃⲁⲥⲓⲥ ⲙⲙⲟⲟⲩ ⲛϩⲁⲧ ⲃⲁⲥⲓⲥ ⲥⲛⲧⲉ ⲙⲡⲟⲩⲁ ⲡⲟⲩⲁ ⲉⲡⲉϥⲥⲡⲓⲣ ⲥⲛⲁⲩ ⲁⲩⲱ ⲃⲁⲥⲓⲥ ⲥⲛⲧⲉ ⲙⲡⲟⲩⲁ ⲡⲟⲩⲁ ⲉⲡⲉϥⲥⲡⲓⲣ ⲥⲛⲁⲩ
ⲉⲕⲉⲧⲁⲙⲓⲟ ⲇⲉ ⲛϩⲉⲛⲙⲟⲭⲗⲟⲥ ⲉⲃⲟⲗ ϩⲛϩⲉⲛϣⲉ ⲉⲙⲉⲩⲣϫⲟⲟⲗⲉⲥ ϯⲟⲩ ⲙⲙⲟⲭⲗⲟⲥ ⲉⲡⲉⲥⲧⲩⲗⲟⲥ ⲉⲩⲥⲡⲓⲣ ⲛⲟⲩⲱⲧ ⲛⲧⲉⲥⲕⲏⲛⲏ
ⲁⲩⲱ ⲕⲉϯⲟⲩ ⲙⲙⲟⲭⲗⲟⲥ ⲉⲡⲉⲥⲧⲩⲗⲟⲥ ⲉⲧϩⲓⲡⲁϩⲟⲩ ⲙⲡⲉⲥⲡⲓⲣ ⲛⲧⲉⲥⲕⲏⲛⲏ ⲉⲧϩⲙⲡⲥⲁ ⲛⲑⲁⲗⲁⲥⲥⲥⲁ ⲉⲡⲉⲙⲛⲧ
ⲡⲙⲟⲭⲗⲟⲥ ⲇⲉ ⲉⲧϩⲛⲧⲙⲏⲧⲉ ⲉϥⲉϣⲱⲡⲉ ⲉϥϫⲱⲧⲉ ⲟⲩⲧⲱⲟⲩ ⲛⲛⲉⲥⲧⲩⲗⲟⲥ ⲉⲃⲟⲗ ⲙⲡⲟⲩⲁ ⲛⲥⲡⲓⲣ ⲉⲡⲕⲉⲥⲡⲓⲣ
ⲛⲉⲥⲧⲩⲗⲟⲥ ⲇⲉ ⲉⲕⲉϭⲟⲟⲗⲟⲩ ⲛⲛⲟⲩⲃ ⲉϥⲥⲟⲧⲡ ⲁⲩⲱ ⲛⲉⲩⲣⲁⲛⲡⲓ ⲉⲕⲉⲧⲁⲙⲓⲟⲟⲩ ⲛⲛⲟⲩⲃ ⲛⲁⲓ ⲉⲧⲕⲛⲁⲛⲟⲩϫⲉ ⲉϩⲟⲩⲛ ⲉⲣⲟⲟⲩ ⲛⲙⲙⲟⲭⲗⲟⲥ ⲁⲩⲱ ⲙⲙⲟⲭⲗⲟⲥ ⲉⲕⲉϭⲟⲟⲗⲟⲩ ⲛⲛⲟⲩⲃ
ⲛⲅⲧⲁϩⲟ ⲉⲣⲁⲧⲥ ⲛⲧⲉⲥⲕⲏⲛⲏ ⲕⲁⲧⲁⲡⲧⲩⲡⲟⲥ ⲉⲛⲧⲁⲩⲧⲥⲁⲃⲟⲕ ⲉⲣⲟϥ ϩⲙⲡⲧⲟⲟⲩ
ⲉⲕⲉⲧⲁⲙⲓⲟ ⲇⲉ ⲟⲛ ⲛⲟⲩⲕⲁⲧⲁⲡⲉⲧⲁⲥⲙⲁ ⲉⲃⲟⲗ ϩⲛⲟⲩϩⲩⲁⲕⲓⲛⲑⲟⲥ ⲙⲛⲟⲩϫⲏϭⲉ ⲙⲛⲟⲩⲕⲟⲕⲕⲟⲥ ⲉϥⲥⲏⲧ ⲉϥϩⲟⲥⲉ ⲙⲛⲟⲩϣⲛⲥ ⲉϥⲥⲏⲧ ⲛϩⲱⲃ ⲛⲥⲱϩⲉ ⲛⲅⲙⲟⲛⲕϥ ⲉϥⲟ ⲛϩⲁⲣⲉⲓⲟⲡⲉ
ⲛⲅⲧⲁⲗⲟϥ ⲉϩⲣⲁⲓ ⲉϫⲛϥⲧⲟⲟⲩ ⲛⲥⲧⲩⲗⲟⲥ ⲉⲙⲉⲩⲣϫⲟⲟⲗⲉⲥ ⲉⲩϭⲟⲟⲗⲉ ⲛⲛⲟⲩⲃ ⲛⲉⲩⲕⲉⲫⲁⲗⲓⲥ ⲉⲩⲟ ⲛⲛⲟⲩⲃ ⲁⲩⲱ ⲧⲉⲩϥⲧⲟ ⲛⲃⲁⲥⲓⲥ ⲉⲩⲟ ⲛϩⲁⲧ
ⲛⲅⲕⲱ ⲙⲡⲕⲁⲧⲁⲡⲉⲧⲁⲥⲙⲁ ϩⲓϫⲛⲛⲉⲥⲧⲩⲗⲟⲥ ⲁⲩⲱ ⲛⲅϫⲓ ⲉⲡϩⲟⲩⲛ ⲙⲡⲕⲁⲧⲁⲡⲉⲧⲁⲥⲙⲁ ⲛⲧϭⲓⲃⲱⲧⲟⲥ ⲙⲡⲙⲛⲧⲣⲉ ⲛⲧⲉⲡⲕⲁⲧⲁⲡⲉⲧⲁⲥⲙⲁ ϯⲟⲩⲱϣ ⲛⲏⲧⲛ ⲟⲩⲧⲉ ⲡⲙⲁ ⲉⲧⲟⲩⲁⲁⲃ ⲁⲩⲱ ⲟⲩⲧⲉ ⲡⲙⲁ ⲙⲡⲉⲧⲟⲩⲁⲁⲃ ⲛⲛⲉⲧⲟⲩⲁⲁⲃ
ⲛⲅϩⲱⲃⲥ ⲙⲡⲕⲁⲧⲁⲡⲉⲧⲁⲥⲙⲁ ⲛⲧϭⲓⲃⲱⲧⲟⲥ ⲙⲡⲙⲛⲧⲣⲉ ⲉⲧϩⲛⲡⲉⲧⲟⲩⲁⲁⲃ ⲛⲛⲉⲧⲟⲩⲁⲁⲃ
ⲛⲅⲥⲙⲓⲛⲉ ⲛⲧⲉⲧⲣⲁⲡⲉⲍⲁ ⲡⲃⲟⲗ ⲙⲡⲕⲁⲧⲁⲡⲉⲧⲁⲥⲙⲁ ⲁⲩⲱ ⲧⲗⲩⲭⲛⲉⲓⲁ ⲛⲅⲕⲁⲁⲥ ⲙⲡⲉⲙⲧⲟ ⲉⲃⲟⲗ ⲛⲧⲉⲧⲣⲁⲡⲉⲍⲁ ⲛⲥⲁⲥⲡⲓⲣ ⲛⲧⲉⲥⲕⲏⲛⲏ ⲉⲧϩⲁⲣⲏⲥ ⲁⲩⲱ ⲧⲉⲧⲣⲁⲡⲉⲍⲁ ⲉⲩⲉⲕⲁⲁⲥ ⲉϫⲙⲡⲉⲥⲡⲓⲣ ⲛⲧⲉⲥⲕⲏⲛⲏ ⲉⲧⲥⲁⲙϩⲏⲧ
ⲉⲕⲉⲧⲁⲙⲓⲟ ⲇⲉ ⲛⲟⲩϩⲟⲃⲥ ⲉⲃⲟⲗ ϩⲛⲟⲩϩⲩⲁⲕⲓⲛⲑⲟⲥ
ⲙⲏ ⲛⲟⲩⲙⲁⲛϫⲱⲙⲛⲧ ⲁⲛ ⲡⲉ ⲡⲁϩⲉ ⲙⲡⲣⲱⲙⲉ ϩⲓϫⲙⲡⲕⲁϩ ⲁⲩⲱ ⲡⲉϥⲁϩⲉ ⲛⲧϩⲉ ⲛⲟⲩϫⲁⲓⲃⲉⲕⲏ ⲙⲙⲏⲛⲉ
ⲏ ⲛⲧϩⲉ ⲛⲟⲩϩⲙϩⲁⲗ ⲉϥⲣϩⲟⲧⲉ ϩⲏⲧϥ ⲙⲡⲉϥϫⲟⲉⲓⲥ ⲁⲩⲱ ⲉⲁϥϩⲉ ⲉⲩϩⲟⲓⲃⲉⲥ ⲏ ⲛⲧϩⲉ ⲁⲛ ⲡⲉ ⲛⲟⲩϫⲁⲓⲃⲉⲕⲏ ⲉϥϭⲉⲉⲧ ⲉⲡⲉϥⲃⲉⲕⲉ
ⲧⲁⲓ ⲧⲉ ⲧⲁϩⲉ ϩⲱⲱⲧ ⲛⲧⲁⲓϩⲩ ⲡⲟⲙⲓⲛⲏ ⲉϩⲉⲛⲉⲃⲁⲧⲉ ⲉⲩϣⲟⲩⲉⲓⲧ ϩⲉⲛⲟⲩϣⲏ ⲇⲉ ⲛϩⲓⲥⲉ ⲛⲉⲧⲧⲟ ⲛⲁⲓ
ⲉⲓϣⲁⲛⲉⲛⲕⲟⲧⲕ ϣⲁⲓϫⲟⲟⲥ ϫⲉⲉⲣⲉϩⲧⲟⲟⲩⲉ ϣⲱⲡⲉ ⲧⲛⲁⲩ ⲁⲩⲱ ⲟⲛ ⲉⲓϣⲁⲛⲧⲱⲟⲩⲛ ϫⲉⲉⲣⲉⲣⲟⲩϩⲉ ⲛⲏⲩ ⲧⲛⲁⲩ ϯϣⲟⲟⲡ ⲇⲉ ⲉⲓⲙⲏϩ ⲛϩⲓⲥⲉ ϫⲓⲛⲣⲟⲩϩⲉ ϣⲁϩⲧⲟⲟⲩⲉ
ⲡⲁⲥⲱⲙⲁ ⲇⲉ ⲟⲩⲱϣⲙ ϩⲛϩⲉⲛⲃⲛⲧ ⲉⲩϩⲟⲟⲩ ϯⲃⲱⲗ ⲇⲉ ⲉⲃⲟⲗ ⲛϩⲉⲛⲡⲟⲗϭⲥ ⲛⲕⲁϩ ⲉⲓϩⲱⲱⲕⲉ ⲛⲧⲁⲉⲓⲁⲁⲃⲉ
ⲡⲁⲁϩⲉ ⲇⲉ ⲁⲥⲱⲟⲩ ⲉⲡϣⲁⲁϫⲉ ⲁϥⲧⲁⲕⲟ ⲇⲉ ϩⲛⲟⲩϩⲉⲗⲡⲓⲥ ⲉⲥϣⲟⲩⲉⲓⲧ
ⲁⲣⲓⲡⲙⲉⲉⲩ ⲇⲉ ϫⲉⲟⲩⲛⲓⲃⲉ ⲡⲉ ⲡⲁⲱⲛϩ ⲁⲩⲱ ⲙⲡⲁⲃⲁⲗ ⲛⲁⲧⲥⲧⲟϥ ⲁⲛ ⲉⲛⲁⲩ ⲁⲅⲁⲑⲟⲛ .
ⲁⲓⲱϫⲛ ⲛⲧϩⲉ ⲛⲟⲩⲕⲗⲟⲟⲗⲉ ⲉⲁⲩⲧⲃⲃⲟⲥ ϩⲁⲧⲡⲉ ⲉⲣϣⲁⲛⲡⲣⲱⲙⲉ ⲇⲉ ⲃⲱⲕ ⲉⲡⲉⲥⲏⲧ ⲉⲁⲙⲛⲧⲉ ⲛϥⲧⲥⲧⲟϥ ⲁⲛ ⲉⲉⲓ ⲉϩⲣⲁⲓ
ⲁⲩⲱ ⲛⲛⲉϥⲥⲟⲧϥ ⲉⲡⲉϥⲏⲓ ⲙⲙⲓⲛⲉ ⲙⲙⲟϥ ⲁⲩⲱ ⲛⲛⲉⲡⲉϥⲙⲁ ⲕⲟⲧϥ ⲉⲥⲟⲩⲱⲛϥ
ⲛϯⲛⲁϯⲥⲟ ϩⲱ ⲁⲛ ⲉⲣⲱⲓ ϯⲛⲁϣⲁϫⲉ ϩⲛⲧⲁⲁⲛⲁⲅⲕⲏ ⲉⲓϣⲟⲟⲡ ϩⲙⲡⲉⲛⲟⲩϭⲥ ⲛⲧⲁⲯⲩⲭⲏ
ⲙⲏ ⲁⲛⲅ ⲧϩⲁⲗⲁⲥⲥⲁ ⲏ ⲡⲉⲇⲣⲁⲕⲱⲛ ϫⲉⲁⲕϯϩⲧⲏⲕ ⲉⲣⲟⲓ ϫⲉⲁⲕⲥⲙⲓⲛⲉ ⲛϩⲉⲛⲡⲉⲧϩⲟⲟⲩ ⲉⲣⲟⲓ
ⲁⲓϫⲟⲟⲥ ϫⲉⲡⲁϭⲗⲟϭ ⲛⲧⲱⲟⲩⲛ ⲛⲁⲥⲗⲥⲱⲗⲧ ϯⲛⲁⲉⲓⲛⲉ ⲇⲉ ⲛⲁⲓ ⲙⲁⲩⲁⲁⲧ ⲛⲟⲩϣⲁϫⲉ ϩⲓⲡⲁϭⲗⲟϭ
ⲁⲕⲧϩⲣϣⲟⲓ ϩⲛϩⲉⲛⲣⲁⲥⲟⲩ ⲁⲩⲱ ⲁⲕⲛⲟϣⲡⲧ ϩⲛϩⲉⲛϩⲟⲣⲟⲙⲁ
ⲕⲛⲁⲡⲱⲣϫ ⲛⲧⲁⲯⲩⲭⲏ ⲉⲡⲁⲡⲛⲉⲩⲙⲁ ⲁⲩⲱ ⲛⲁⲕⲉⲉⲥ ⲉⲡⲙⲟⲩ
ⲛⲛⲉⲓⲛⲁⲱⲛϩ ⲅⲁⲣ ⲁⲛ ϣⲁⲉⲛⲉϩ ϫⲉⲉⲓⲁϩⲣⲟϣ ⲛϩⲏⲧ ⲥⲁϩⲱⲕ ⲉⲃⲟⲗ ⲙⲙⲟⲓ ⲡⲁⲁϩⲉ ⲅⲁⲣ ϣⲟⲩⲉⲓⲧ
ⲟⲩ ⲅⲁⲣ ⲡⲉ ⲡⲣⲱⲙⲉ ϫⲉⲁⲕϫⲁⲥⲧϥ ⲏ ϫⲉⲉⲕϯ ⲛϩⲧⲏⲕ ⲉⲣⲟϥ .
ⲏ ϫⲉⲕⲛⲁϭⲙⲡⲉϥϣⲓⲛⲉ ⲉϩⲧⲟⲟⲩⲉ
ⲏ ϫⲉⲉⲕⲉⲕⲣⲓⲛⲉ ⲙⲙⲟϥ ⲉⲩⲙⲧⲟⲛ ϣⲁⲧⲛⲁⲩ ⲉⲛⲅⲛⲁⲕⲁⲁⲧ ⲁⲛ ⲁⲩⲱ ⲛⲅⲛⲁⲃⲱϣ ⲛⲁⲓ ⲁⲛ ϣⲁⲛⲧⲓⲟⲩⲱⲙⲕ ⲛⲧⲁⲡⲁϭⲥⲉ ϩⲛⲟⲩϣⲥⲛϩⲏⲧ
ⲉϣϫⲉ ⲁⲛⲟⲕ ⲁⲓⲣⲛⲟⲃⲉ ⲉⲓⲛⲁϣⲣ ⲟⲩ ⲛⲁⲕ ⲡⲉⲧⲥⲟⲟⲩⲛ ⲙⲡϩⲏⲧ ⲛⲛⲣⲱⲙⲉ ⲉⲧⲃⲉⲟⲩ ⲁϥⲕⲁⲁⲧ ⲟⲩⲃⲏⲕ ϯⲱ ⲇⲉ ⲛⲟⲩⲉⲧⲡⲱ ⲛⲁⲕ
ⲉⲧⲃⲉⲟⲩ ⲙⲡⲉⲕⲣⲡⲱⲃϣ ⲛⲧⲁⲁⲛⲟⲙⲓⲁ ⲁⲩⲱ ⲛⲅⲧⲃⲃⲟ ⲙⲡⲁⲛⲟⲃⲉ ⲧⲉⲛⲟⲩ ⲇⲉ ⲉⲓⲛⲁⲃⲱⲕ ⲉⲡⲕⲁϩ ⲁⲩⲱ ϯⲛⲁⲧⲥⲧⲟⲓ ⲁⲛ ⲉϣⲟⲣⲡⲧ
ⲛⲁⲗⲗⲟⲫⲩⲗⲟⲥ ⲇⲉ ⲁⲩϫⲓ ⲛⲧⲕⲟⲓⲃⲱⲧⲟⲥ ⲙⲡϫⲟⲉⲓⲥ ⲉⲃⲟⲗ ϩⲛⲁⲃⲉⲛⲉⲍⲉⲣ ⲁⲩϫⲓⲧⲥ ⲉϩⲟⲩⲛ ⲉⲧⲁⲍⲱⲧⲟⲥ
ⲁⲩⲱ ⲛⲁⲗⲗⲟⲫⲩⲗⲟⲥ ⲁⲩϫⲓ ⲛⲧⲕⲟⲓⲃⲱⲧⲟⲥ ⲙⲡϫⲟⲉⲓⲥ ⲁⲩϫⲓⲧⲥ ⲉϩⲟⲩⲛ ⲉⲡⲏⲓ ⲛⲇⲁⲅⲱⲛ ⲡⲉⲩⲛⲟⲩⲧⲉ ⲁⲩⲧⲁϩⲟⲥ ⲉⲣⲁⲧⲥ ϩⲁⲧⲛⲇⲁⲅⲱⲛ
ⲁⲩⲱ ⲛⲣⲱⲙⲉ ⲛⲧⲁⲍⲱⲧⲟⲥ ⲁⲩϣⲟⲣⲡⲟⲩ ⲁⲩⲡⲱⲧ ⲉϩⲟⲩⲛ ⲉⲡⲏⲓ ⲛⲇⲁⲅⲱⲛ ⲁⲩⲛⲁⲩ ⲁⲩⲱ ⲉⲓⲥⲇⲁⲅⲱⲛ ⲛⲉϥⲛⲏϩ ϩⲓϫⲙⲡⲉϥϩⲟ ϩⲓⲧϩⲏ ⲛⲧⲓⲕⲟⲓⲃⲱⲧⲟⲥ ⲙⲡⲛⲟⲩⲧⲉ ⲁⲩⲧⲟⲩⲛⲉⲥ ⲇⲁⲅⲱⲛ ⲇⲉ ⲁⲩⲧⲁϩⲟϥ ⲉⲣⲁⲧϥ ϩⲙⲡⲉϥⲙⲁ ⲁⲩⲱ ⲧϭⲓϫ ⲙⲡϫⲟⲉⲓⲥ ⲁⲥⲉⲛϣⲟⲧ ⲉϫⲛⲛⲉⲣⲱⲙⲉ ⲛⲧⲁⲍⲱⲧⲟⲥ ⲁⲥⲃⲁⲥⲁⲛⲓⲍⲉ ⲙⲙⲟⲟⲩ ⲁⲩⲱ ⲁⲥⲑⲉⲙⲕⲟⲟⲩ ⲉⲛⲉⲩⲙⲁ ⲛⲉϩⲙⲟⲟⲥ ⲇⲁⲍⲱⲧⲟⲥ ⲙⲛⲛⲉⲥⲕⲉⲧⲟϣ
ⲁⲩⲱ ⲛⲧⲉⲣⲟⲩϣⲟⲣⲡⲟⲩ ⲟⲛ ⲉϩⲧⲟⲟⲩⲉ ⲉⲓⲥ ⲇⲁⲅⲱⲛ ⲛⲉϥⲛⲏϫ ϩⲓϫⲙⲡⲉϥϩⲟ ϩⲓⲧϩⲏ ⲛⲧⲕⲟⲓⲃⲱⲧⲟⲥ ⲛⲧⲇⲓⲁⲧⲩⲕⲏ ⲙⲡϫⲟⲉⲓⲥ ⲁⲩⲱ ⲧⲁⲡⲉ ⲛⲧⲁⲅⲱⲛ ⲙⲛⲧⲉϩⲓⲱⲙⲉ ⲥⲛⲧⲉ ⲛⲛⲉϥϭⲓϫ ⲛⲉⲩⲛⲏϩ ⲉⲃⲟⲗ ⲡⲟⲩⲁ ⲡⲟⲩⲁ ϩⲓⲧϩⲏ ⲛⲧⲕⲉⲛϩⲏ ⲁⲩⲱ ⲡⲕⲉϭⲃⲟⲓ ⲥⲛⲁⲩ ⲛⲛⲉϥϭⲓϫ … ⲛⲉⲩⲛⲏϫ ϩⲓϫⲛⲧⲉⲡⲛⲏ ⲛⲧⲕⲉⲛϩⲏ ? ⲡⲗⲏⲛ ⲡⲧⲕⲁⲥ ⲙⲡϫⲓⲥⲉ ⲛⲧⲁⲅⲱⲛ ⲙⲡⲉϥϩⲉ
ⲉⲧⲃⲉⲡⲁⲓ ⲛⲉⲟⲩⲏⲏⲃ ⲛⲇⲁⲅⲱⲛ ⲙⲛⲟⲩⲟⲛ ⲛⲓⲙ ⲉⲧⲛⲁⲉϩⲟⲩⲛ ⲉⲡⲏⲓ ⲛⲇⲁⲅⲱⲛ ⲙⲉϩⲙⲟⲩⲉϩ ⲣⲁⲧⲟⲩ ⲉϫⲛⲡⲉⲛⲛⲏ ϩⲛⲇⲁⲍⲱⲧⲟⲥ ϣⲁⲉϩⲣⲁⲓ ⲉⲡϩⲟⲟⲩ ⲛϩⲟⲟⲩ ⲁⲗⲗⲁ ϩⲛⲟⲩⲡⲱⲣϫ ⲉϣⲁⲩⲡⲉⲣⲉϣ ⲣⲁⲧⲟⲩ ⲉⲃⲟⲗ ϩⲛⲧⲡⲉⲛⲛⲏ
ⲁⲩⲱ ⲧϭⲓϫ ⲙⲡϫⲟⲉⲓⲥ ⲁⲥⲉⲛϣⲟⲧ ⲉϫⲛⲇⲁⲍⲱⲧⲟⲥ ⲁϥⲑⲙⲕⲟⲟⲩ ⲁϥⲧⲁⲕⲟ ⲛⲛⲉⲩ…ⲉϫⲏⲩ ⲁⲩⲱ ⲛⲧⲉⲩⲭⲱⲣⲁ ⲏ ⲧⲉⲩⲥⲱϣⲉ ⲁⲥⲧⲁⲩⲟ ⲉϩⲣⲁⲓ ⲛϩⲉⲛⲡⲓⲛ n ⲁⲩⲛⲟϭ ⲛⲁⲛⲁⲅⲕⲏ ⲙⲙⲟⲩ ϣⲱⲡⲉ ϩⲛⲧⲉⲩⲡⲟⲗⲓⲥ
ⲁⲩⲱ ⲛⲉⲣⲱⲙⲉ ⲛⲧⲁⲍⲱⲧⲟⲥ ⲁⲩⲛⲁⲩ ϫⲉⲧⲁⲓ ⲧⲉ ⲧϩⲉ ⲛⲧⲁⲥϣⲱⲡⲉ ⲡⲉϫⲁⲩ ⲛⲛⲉⲩⲉⲣⲏⲩϫⲉ ⲧⲕⲓⲃⲱⲧⲟⲥ ⲙⲡⲛⲟⲩⲧⲉ ⲙⲡⲓⲥⲣⲁⲏⲗ ⲛⲥⲛⲁϣϭⲱ ⲁⲛ ϩⲁⲧⲏⲛ ϫⲉⲧⲉϥϭⲓϫ ⲛⲁϣⲧ ϩⲓϫⲱⲛ ⲁⲩⲱ ⲉϫⲛⲧⲁⲅⲱⲛ ⲡⲉⲛⲛⲟⲩⲧⲉ
ⲁⲩϫⲟⲟⲩ ⲇⲉ ⲁⲩⲥⲱⲟⲩϩ ⲉϩⲟⲩⲛ ϣⲁⲣⲟⲟⲩ ⲛⲛⲉⲥⲁⲧⲣⲁⲡⲏⲥ ⲛⲁⲗⲗⲟⲫⲩⲗⲟⲥ ⲡⲉϫⲁⲩ ⲛⲁⲩ ϫⲉⲟⲩ ⲡⲉⲧⲉⲛⲛⲁⲁⲁϥ ⲛⲧⲕⲟⲓⲃⲱⲧⲟⲥ ⲙⲡⲛⲟⲩⲧⲉ ⲙⲡⲓⲥⲣⲁⲏⲗ ⲛⲅⲉⲑⲉⲟⲥ ⲇⲉ ⲡⲉϫⲁⲩ ⲛⲁⲩ ϫⲉⲧⲕⲟⲓⲃⲱⲧⲟⲥ ⲙⲡⲛⲟⲩⲧⲉ ⲙⲁⲣⲉⲥⲡⲱⲱⲛⲉ ⲛⲥⲉⲓ ϩⲁⲑⲏⲛ ⲁⲩⲱ ⲧⲕⲟⲓⲃⲱⲧⲟⲥ ⲙⲡⲛⲟⲩⲧⲉ ⲁⲥⲡⲱⲱⲛⲉ ⲉϩⲣⲁⲓ ⲉⲅⲉⲑ
ⲁⲥϣⲱⲡⲉ ⲇⲉ ⲙⲛⲛⲥⲁⲉⲧⲣⲉⲥⲡⲱⲱⲛⲉ ⲧϭⲓϫ ⲙⲡϫⲟⲉⲓⲥ ⲁⲥϣⲱⲡⲉ ϩⲓϫⲱⲟⲩ ⲁⲩⲛⲟϭ ⲉⲙⲁⲧⲉ ⲛϣⲧⲟⲣⲧⲣ ϣⲱⲡⲉ ϩⲛⲧⲡⲟⲗⲓⲥ ⲁϥⲡⲁⲧⲁⲥⲥⲉⲓ ⲛⲛⲣⲱⲙⲉ ⲛⲧⲡⲟⲗⲓⲥ ⲛϫⲓⲛ ⲉⲡⲉⲩⲕⲟⲩⲓ ϣⲁⲡⲉⲩⲛⲟϭ ⲁϥⲑⲉⲙⲕⲟⲟⲩ ⲉⲛⲉⲩⲙⲁ ⲛⲉϩⲙⲟⲟⲥ ⲛⲅⲉⲑⲑⲁⲓⲟⲥ ⲁⲩⲧⲁⲙⲓⲟ ⲛⲁⲩ ⲛϩⲉⲛⲙⲟⲩⲛⲅ ⲙⲙⲁ ⲛϩⲙⲟⲟⲥ
ⲁⲩⲱ ⲁⲩϫⲟⲟⲩ ⲛⲧⲕⲟⲓⲃⲱⲧⲟⲥ ⲙⲡⲛⲟⲩⲧⲉ ⲉϩⲣⲁⲓ ⲉⲁⲥⲕⲁⲗⲱⲛ ⲛⲣⲱⲙⲉ ⲇⲉ ⲛⲁⲥⲕⲁⲗⲱⲛ ⲁⲩⲱϣ ⲉⲃⲟⲗ ⲉⲩϫⲱ ⲙⲙⲟⲥ ϫⲉⲉⲧⲃⲉⲟⲩ ⲁⲧⲉⲧⲛⲧⲛⲛⲟⲟⲩ ⲛⲁⲛ ⲛⲧⲕⲟⲓⲃⲱⲧⲟⲥ ⲙⲡⲛⲟⲩⲧⲉ ⲙⲡⲓⲥⲣⲁⲏⲗ ⲉⲙⲟⲟⲩⲧⲛ ⲙⲛⲡⲉⲛⲕⲉⲙⲏⲏϣⲉ
ⲁⲩⲱ ⲁⲩϫⲟⲟⲩ ⲁⲩⲥⲱⲟⲩϩ ⲉϩⲟⲩⲛ ⲛⲛⲉⲥⲁⲧⲣⲁⲡⲏⲥ ⲧⲏⲣⲟⲩ ⲛⲛⲁⲗⲗⲟⲫⲩⲗⲟⲥ ⲡⲉϫⲁⲩ ⲛⲁⲩ ϫⲉϫⲟⲟⲩ ⲛⲧⲕⲟⲓⲃⲱⲧⲟⲥ ⲙⲡⲛⲟⲩⲧⲉ ⲙⲡⲓⲥⲣⲁⲏⲗ ⲛⲥⲟⲩⲱϩ ϩⲙⲡⲉⲥⲙⲁ ⲛⲥⲧⲉⲙⲙⲟⲟⲩⲧⲛ ⲙⲛⲡⲉⲛⲕⲉⲗⲁⲟⲥ ϫⲉⲁⲩⲛⲟϭ ⲛⲁⲛⲁⲅⲕⲏ ⲉⲥⲛⲁϣⲧ ⲉⲙⲁⲧⲉ ϣⲱⲡⲉ ϩⲛⲧⲡⲟⲗⲓⲥ ⲧⲏⲣⲥ ⲛⲧⲉ? ⲣⲉ ⲧⲕⲟⲓⲃⲱⲧⲟⲥ ⲙⲡⲛⲟⲩⲧⲉ ⲙⲡⲓⲥⲣⲁⲏⲗ ϣⲱⲡⲉ ϩⲙⲡⲙⲁ ⲉⲧⲙⲙⲁⲩ
ⲁⲩⲱ ⲛⲉⲧⲟⲛϩ ⲙⲡⲟⲩⲙⲟⲩ n ⲁⲩⲱϭⲉ ⲉⲛⲉⲩⲙⲁ ⲛⲉⲣⲙⲏ ⲁⲩⲱ ⲡⲉϩⲣⲟⲟⲩ ⲛⲧⲃⲁⲥⲁⲛⲟⲥ ⲛⲧⲡⲟⲗⲓⲥ ⲁϥⲃⲱⲕ ⲉϩⲣⲁⲓ ⲉⲧⲡⲉ
ⲁⲗⲗⲏⲗⲟⲩⲓⲁ ⲡⲁⲁⲅⲅⲁⲓⲟⲥ ⲙⲛⲍⲁⲭⲁⲣⲓⲁⲥ ⲧⲁⲯⲩⲭⲏ ⲥⲙⲟⲩ ⲉⲡϫⲟⲉⲓⲥ
ϯⲛⲁⲥⲙⲟⲩ ⲉⲡϫⲟⲉⲓⲥ ϩⲙⲡⲁⲱⲛϩ ϯⲛⲁⲯⲁⲗⲗⲉⲓ ⲉⲡⲁⲛⲟⲩⲧⲉ ϩⲟⲥⲟⲛ ϯϣⲟⲟⲡ
ⲙⲡⲣⲛⲁϩⲧⲉ ⲉⲁⲣⲭⲱⲛ ⲟⲩⲇⲉ ⲉϣⲏⲣⲉ ⲛⲣⲱⲙⲉ ⲛⲁⲓ ⲉⲧⲉⲙⲛⲧⲟⲩⲟⲩϫⲁⲓ
ϣⲁⲣⲉⲡⲉⲩⲡⲛⲉⲩⲙⲁ ⲉⲓ ⲉⲃⲟⲗ ⲛϩⲏⲧⲟⲩ ⲛⲥⲉⲕⲟⲧⲟⲩ ⲉⲡⲉⲩⲕⲁϩ ϩⲙⲡⲉϩⲟⲟⲩ ⲉⲧⲙⲙⲁⲩ ⲥⲉⲛⲁⲧⲁⲕⲟ ⲛϭⲓⲛⲉⲩⲙⲉⲉⲩⲉ ⲧⲏⲣⲟⲩ
ⲛⲁⲓⲁⲧϥ ⲙⲡⲉⲧⲉⲡⲉϥⲃⲟⲏⲑⲟⲥ ⲡⲉ ⲡⲛⲟⲩⲧⲉ ⲛⲓⲁⲕⲱⲃ ⲁⲩⲱ ⲉⲣⲉⲧⲉϥϩⲉⲗⲡⲓⲥ ⲉϫⲙⲡϫⲟⲉⲓⲥ ⲡⲉϥⲛⲟⲩⲧⲉ
ⲡⲉⲛⲧⲁϥⲧⲁⲙⲓⲉⲧⲡⲉ ⲙⲛⲡⲕⲁϩ ⲧⲉⲑⲁⲗⲁⲥⲥⲁ ⲙⲛⲛⲉⲧⲛϩⲏⲧⲥ ⲧⲏⲣⲟⲩ ⲡⲉⲧϩⲁⲣⲉϩ ⲉⲧⲉϥⲙⲉ ϣⲁⲉⲛⲉϩ
ⲉⲧⲉⲓⲣⲉ ⲙⲡϩⲁⲡ ⲛⲛⲉⲧϫⲏⲩ ⲛϭⲟⲛⲥ ⲡⲉⲧϯϩⲣⲉ ⲛⲛⲉⲧϩⲕⲁⲉⲓⲧ ⲡϫⲟⲉⲓⲥ ⲛⲁⲃⲱⲗ ⲉⲃⲟⲗ ⲛⲛⲉⲧⲙⲏⲣ
ⲡϫⲟⲉⲓⲥ ⲛⲁⲥⲟⲟϩⲉ ⲉⲛⲉⲧϩⲏⲩ ⲡϫⲟⲉⲓⲥ ⲛⲁⲧⲥⲁⲃⲉ ⲛⲃⲗⲗⲉ ⲡϫⲟⲉⲓⲥ ⲙⲛⲛⲛⲇⲓⲕⲁⲓⲟⲥ
ⲡϫⲟⲉⲓⲥ ϩⲁⲣⲉϩ ⲉⲛⲉⲡⲣⲟⲥⲏⲗⲩⲧⲟⲥ ϥⲛⲁϣⲱⲡ ⲉⲣⲟϥ ⲙⲡⲟⲣⲫⲁⲛⲟⲥ ⲙⲛⲧⲉⲭⲏⲣⲁ ⲛϥⲧⲁⲕⲟ ⲛⲧⲉϩⲓⲏ ⲛⲛⲣⲉϥⲣⲛⲟⲃⲉ
ⲡϫⲟⲉⲓⲥ ⲛⲁⲣⲣⲣⲟ ϣⲁⲉⲛⲉϩ ⲡⲟⲩⲛⲟⲩⲧⲉ ⲥⲓⲱⲛ ⲛϣⲁ ⲟⲩϫⲱⲙ ⲙⲛⲟⲩϫⲱⲙ
ⲁⲩⲱ ⲓⲏⲥⲟⲩⲥ ⲁϥⲣϩⲗⲗⲟ ⲉⲁϥⲁⲗⲉ ⲉϩⲣⲁⲓ ϩⲛⲛⲉϥϩⲟⲟⲩ ⲁⲩⲱ ⲡϫⲟⲉⲓⲥ ⲡⲉϫⲁϥ ⲛⲓⲏⲥⲟⲩⲥ ϫⲉⲉⲓⲥϩⲏⲏⲧⲉ ⲛⲧⲟⲕ ⲁⲕⲁⲓⲁⲓ ϩⲛⲛⲉⲕϩⲟⲟⲩ ⲁⲩⲱ ⲟⲛ ⲛⲁϣⲉⲡⲕⲁϩ ⲉⲛⲧⲁϥϣⲱϫⲡ ⲉⲩⲕⲗⲓⲣⲟⲛⲟⲙⲓⲁ
ⲁⲩⲱ ⲡⲁⲓ ⲡⲉ ⲡⲕⲁϩ ⲉⲛⲧⲁϥϣⲱϫⲡ ⲛⲧⲟϣ ⲛⲛⲫⲓⲗⲓⲥⲧⲓⲉⲓⲙ ⲡⲅⲉⲥⲓⲣⲉⲓ ⲁⲩⲱ ⲡⲉⲭⲁⲛⲁⲛⲁⲓⲟⲥ
ϫⲓⲛⲙⲡⲕⲁϩ ⲉⲧⲉⲙⲉⲩⲟⲩⲟⲩⲱϩ ⲛϩⲏⲧϥ ⲙⲡⲉⲙⲧⲟ ⲉⲃⲟⲗ ⲛⲕⲏⲙⲉ ϣⲁϩⲣⲁⲓ ⲉⲛⲧⲟϣ ⲛⲁⲕⲕⲁⲣⲱⲛ ⲛⲥⲁϩⲃⲟⲩⲣ ⲛⲛⲉⲭⲁⲛⲁⲛⲁⲓⲟⲥ ⲉⲩⲱⲡ ⲙⲙⲟⲟⲩ ⲉⲧϯ ⲙⲙⲛⲧⲥⲁⲧⲣⲁⲡⲏⲥ ⲛⲛⲉⲫⲓⲗⲓⲥⲧⲓⲉⲓⲙ ⲡⲅⲁⲍⲁⲓⲟⲥ ⲁⲩⲱ ⲡⲁⲥⲱⲧⲓⲟⲥ ⲁⲩⲱ ⲡⲁⲥⲕⲁⲗⲱⲛⲓⲧⲏⲥ ⲁⲩⲱ ⲡⲅⲉⲑⲑⲁⲓⲟⲥ ⲁⲩⲱ ⲡⲉⲩϩⲁⲓⲟⲥ
ϩⲛⲑⲁⲓⲙⲁⲛ ⲁⲩⲱ ⲡⲁⲕⲕⲁⲣⲱⲛ ⲁⲩⲱ ⲡⲕⲁϩ ⲧⲏⲣϥ ⲛⲭⲁⲛⲁⲁⲛ ⲙⲡⲉⲙⲧⲟ ⲉⲃⲟⲗ ϫⲓⲛⲅⲁⲍⲁ ⲁⲩⲱ ⲛⲁⲥⲓⲇⲱⲛ ϣⲁϩⲣⲁⲓ ⲉⲁⲫⲉⲕ ϣⲁϩⲣⲁⲓ ⲉⲛⲧⲟϣ ⲛⲛⲁⲙⲟⲣⲣⲁⲓⲟⲥ
ⲁⲩⲱ ⲡⲕⲁϩ ⲧⲏⲣϥ ⲛⲅⲁⲗⲁⲃⲓⲁⲑ ⲛⲧⲉⲫⲓⲗⲓⲥⲧⲓⲉⲓⲙ ⲕⲁⲧⲁⲡⲕⲁϩ ⲧⲏⲣϥ ⲙⲡⲗⲓⲃⲁⲛⲟⲥ ϫⲓⲛⲙⲙⲁ ⲛϣⲁ ⲙⲡⲣⲏϣ ϣⲁϩⲣⲁⲓ ⲉⲅⲁⲗⲅⲁⲗⲁ ϩⲁⲣⲁⲧϥ ⲙⲡⲧⲟⲟⲩ ⲛⲁⲉⲣⲙⲱⲛ ϣⲁⲧⲉϩⲓⲏ ⲛⲃⲱⲕ ⲉϩⲟⲩⲛ ⲉⲉⲙⲁⲑ
ⲟⲩⲟⲛ ⲛⲓⲙ ⲉⲧⲟⲩⲏϩ ϩⲛⲧⲟⲣⲓⲛⲏ ⲡⲕⲁϩ ⲉⲧϫⲟⲥⲉ ϫⲓⲛⲡⲗⲓⲃⲁⲛⲟⲥ ϣⲁϩⲣⲁⲓ ⲉⲙⲁⲥⲥⲓⲉⲫⲱⲉ ⲙⲁⲉⲓⲙ ⲛⲥⲓⲇⲱⲛⲓⲟⲥ ⲧⲏⲣⲟⲩ ⲁⲛⲟⲕ ⲉⲧⲛⲁⲏⲟⲧⲟⲩ ⲉⲃⲟⲗ ϩⲁⲧϩⲏ ⲙⲡⲓⲥⲣⲁⲏⲗ ⲕⲁⲧⲁⲧϩⲉ ⲉⲛⲧⲁⲓϩⲱⲛ ⲉⲧⲟⲟⲧⲕ
ⲧⲉⲛⲟⲩ ϭⲉ ⲡⲱϣ ⲙⲡⲉⲓⲕⲁϩ ⲉⲧⲉⲯⲓⲧⲉ ⲙⲫⲩⲗⲏ ⲁⲩⲱ ⲧⲡⲁϣⲉ ⲛⲧⲫⲩⲗⲏ ⲙⲙⲁⲛⲁⲥⲥⲏ ϫⲓⲛⲡⲓⲟⲣⲇⲁⲛⲏⲥ ϣⲁϩⲣⲁⲓ ⲉⲧⲉⲑⲁⲗⲁⲥⲥⲁ ⲛⲟϭ ⲕⲁⲧⲁⲙⲙⲁ ⲛϩⲱⲧⲡ ⲙⲡⲣⲏ ⲉⲕⲉⲧⲁⲁϥ ⲛⲁⲩ ⲧⲉⲑⲁⲗⲁⲥⲥⲁ ⲛⲟϭ ⲛⲧⲟⲥ ⲧⲉⲧⲛⲁⲣⲧⲟϣ
ⲛⲧⲥⲛⲧⲉ ⲙⲫⲩⲗⲏ ⲁⲩⲱ ⲧⲡⲁϣⲉ ⲛⲧⲫⲩⲗⲏ ⲙⲙⲁⲛⲁⲥⲥⲏ ⲛⲉⲧϣⲟⲟⲡ ⲙⲛϩⲣⲟⲩⲃⲏⲛ ⲁⲩⲱ ⲙⲛⲅⲁⲇ ⲁⲙⲱⲟⲩⲥⲏⲥ ϯ ⲛⲁⲩ ϩⲓⲡⲉⲕⲣⲟ ⲙⲡⲓⲟⲣⲇⲁⲛⲏⲥ ⲕⲁⲧⲁⲙⲙⲁ ⲛϣⲁ ⲙⲡⲣⲏ ⲁϥϯ ⲛⲁⲩ ⲛϭⲓⲙⲱⲟⲩⲥⲏⲥ ⲡϩⲙϩⲁⲗ ⲙⲡϫⲟⲉⲓⲥ
ϫⲓⲛⲁⲣⲟⲏⲣ ⲧⲁⲓ ⲉⲧϩⲓϫⲙⲡⲉⲥⲡⲟⲧⲟⲩ ⲙⲡⲉⲭⲉⲓⲙⲁⲣⲣⲟⲥ ⲛⲁⲣⲛⲱⲛ ⲁⲩⲱ ⲧⲡⲟⲗⲓⲥ ⲉⲧϩⲛⲧⲙⲏⲧⲉ ⲙⲡⲓⲁ ⲁⲩⲱ ⲧⲙⲓⲥⲟⲣ ⲧⲏⲣⲥ ϫⲓⲛⲙⲉⲧⲁⲃⲁⲛ
ⲙⲡⲟⲗⲓⲥ ⲧⲏⲣⲟⲩ ⲛⲥⲓⲱⲛ ⲡⲣⲣⲟ ⲛⲛⲁⲙⲟⲣⲣⲁⲓⲟⲥ ⲡⲁⲓ ⲉⲛⲧⲁϥⲣⲣⲣⲟ ϩⲛⲛⲉⲥⲉⲃⲱⲛ ϣⲁϩⲣⲁⲓ ⲉⲛⲧⲟϣ ⲛⲛϣⲏⲣⲉ ⲛⲁⲙⲙⲱⲛ
ⲁⲩⲱ ⲡⲕⲁϩ ⲧⲏⲣϥ ⲛⲅⲧⲕⲁⲗⲁⲁⲧ ⲁⲩⲱ ⲛⲧⲟⲧⲟϣ ⲛⲅⲉⲥⲓⲣⲉⲓ ⲁⲩⲱ ⲙⲙⲁⲭⲁⲧⲉⲓ ⲡⲧⲟⲟⲩ ⲧⲏⲣϥ ⲛⲁⲉⲣⲙⲱⲛ ⲁⲩⲱ ⲡⲕⲁϩ ⲧϣⲣϥ ⲛⲧⲃⲁⲥⲁⲛ ϣⲁϩⲣⲁⲓ ⲉⲉⲗⲭⲁ
ⲧⲙⲛⲧⲉⲣⲣⲟ ⲧⲏⲣⲥ ⲛⲱⲅ ϩⲙⲡⲕⲁϩ ⲛⲧⲃⲁⲥⲁⲛ ⲡⲁⲓ ⲉⲛⲧⲁϥⲣⲣⲣⲟ ϩⲛϩⲉⲇⲣⲁⲉⲓⲛ ⲁⲩⲱ ϩⲛⲁⲥⲧⲁⲣⲱⲑ ⲡⲁⲓ ⲁϥϣⲱϫⲡ ⲉⲛⲅⲓⲅⲁⲥ ⲙⲱⲟⲩⲥⲏⲥ ⲇⲉ ⲁϥⲡⲁⲧⲁⲥⲥⲉⲓ ⲙⲙⲟϥ ⲁⲩⲱ ⲁϥϥⲟⲧϥ ⲉⲃⲟⲗ
ⲁⲩⲱ ⲛϣⲏⲣⲉ ⲙⲡⲓⲥⲣⲁⲏⲗ ⲙⲡⲟⲩϥⲱⲧⲉ ⲉⲃⲟⲗ ⲙⲡⲅⲉⲥⲓⲣⲉⲓ ⲁⲩⲱ ⲙⲁⲭⲁⲧⲓⲉⲓⲙ ⲁⲩⲱ ⲡⲉⲭⲁⲛⲁⲛⲁⲓⲟⲥ ⲁⲩⲱ ⲁϥⲟⲩⲟϩ ⲛϭⲓⲡⲣⲣⲟ ⲛⲅⲉⲥⲓⲣⲉⲓ ⲁⲩⲱ ⲟⲛ ⲙⲁⲭⲁⲧⲓⲉⲓⲙ ⲙⲛⲛϣⲏⲣⲉ ⲙⲡⲓⲥⲣⲁⲏⲗ ϣⲁϩⲣⲁⲓ ⲉⲡϩⲟⲟⲩ ⲛϩⲟⲟⲩ
ⲡⲗⲏⲛ ⲧⲉⲫⲩⲗⲏ ⲛⲗⲉⲩⲉⲓ ⲙⲡⲟⲩϯⲕⲗⲏⲣⲟⲛⲟⲙⲓⲁ ⲛⲁⲥ ⲉⲃⲟⲗϫⲉ ⲡϫⲟⲉⲓⲥ ⲡⲛⲟⲩⲧⲉ ⲙⲡⲓⲥⲣⲁⲏⲗ ⲛⲧⲟϥ ⲡⲉ ⲧⲉⲩⲕⲗⲏⲣⲟⲛⲟⲙⲓⲁ ⲕⲁⲧⲁⲧϩⲉ ⲉⲛⲧⲁⲡϫⲟⲉⲓⲥ ϫⲟⲟⲥ ⲛⲁⲩ ⲁⲩⲱ ⲡⲁⲓ ⲡⲉ ⲡⲡⲱϣ ⲙⲡⲕⲁϩ ⲉⲛⲧⲁⲙⲱⲟⲩⲥⲏⲥ ⲡⲟϣϥ ⲛⲛϣⲏⲣⲉ ⲙⲡⲓⲥⲣⲁⲏⲗ ϩⲛⲁⲣⲁⲃⲱⲑ ⲛⲧⲉⲙⲱⲁⲃ ϩⲙⲡⲉⲕⲣⲟ ⲙⲡⲓⲟⲣⲇⲁⲛⲏⲥ ⲙⲡⲉⲙⲧⲟ ⲉⲃⲟⲗ ⲛϩⲓⲉⲣⲓⲭⲱ
ⲁⲩⲱ ⲙⲱⲟⲩⲥⲏⲥ ⲁϥϯ ⲛⲧⲉⲡϩⲩⲗⲏ ⲛϩⲣⲟⲩⲃⲏⲛ ⲕⲁⲧⲁⲛⲉⲩⲇⲏⲙⲟⲥ
ⲁⲩⲱ ⲛⲉⲩⲧⲟϣ ⲁⲩϣⲱⲡⲉ ϫⲓⲛⲁⲣⲟⲏⲣ ⲧⲉⲧⲙⲡⲉⲙⲧⲟ ⲉⲃⲟⲗ ⲙⲡⲓⲁ ⲛⲁⲣⲛⲱⲛ ⲁⲩⲱ ⲧⲡⲟⲗⲓⲥ ⲉⲧϩⲙⲡⲓⲁ ⲛⲁⲣⲛⲱⲛ ⲁⲩⲱ ⲡⲕⲁϩ ⲧⲏⲣϥ ⲙⲙⲓⲥⲱⲣ
ϣⲁϩⲣⲁⲓ ⲉⲉⲥⲉⲃⲱⲛ ⲁⲩⲱ ⲙⲡⲟⲗⲓⲥ ⲧⲏⲣⲟⲩ ⲛⲉⲧϣⲟⲟⲡ ϩⲛⲧⲙⲓⲥⲱⲣ ⲁⲩⲱ ⲇⲁⲓⲃⲱⲛ ⲙⲛⲃⲁⲙⲱⲑ
ⲙⲛⲙⲁⲁⲃⲁⲗⲁⲥⲥⲁ ⲙⲛⲙⲁⲕⲉⲇⲙⲱⲑ ⲁⲩⲱ ⲙⲁⲓⲫⲁⲁⲑ
ⲁⲩⲱ ⲕⲁⲣⲓⲁⲑⲉⲓⲙ ⲁⲩⲱ ⲥⲉⲃⲁⲙⲁ ⲁⲩⲱ ⲥⲉⲣⲁⲇⲁ ⲁⲩⲱ ⲥⲓⲱⲛ ϩⲙⲡⲧⲟⲟⲩ ⲛⲉⲛⲁⲃ
ⲁⲩⲱ ⲃⲁⲓⲑⲫⲟⲅⲟⲣ ⲁⲩⲱ ⲁⲥⲏⲇⲱⲑⲫⲁⲥⲅⲁ ⲁⲩⲱ ⲃⲁⲓⲥⲓⲙⲱⲑ
ⲁⲩⲱ ⲙⲡⲟⲗⲓⲥ ⲧⲏⲣⲟⲩ ⲙⲙⲓⲥⲱⲣ ⲁⲩⲱ ⲧⲙⲛⲧⲣⲣⲟ ⲧⲏⲣⲥ ⲛⲥⲓⲱⲛ ⲡⲣⲣⲟ ⲛⲁⲙⲟⲣⲣⲁⲓⲟⲥ ⲡⲁⲓ ⲉⲛⲧⲁⲙⲱⲟⲩⲥⲏⲥ ⲡⲁⲧⲁⲥⲥⲉ ⲙⲙⲟϥ ⲛⲧⲟϥ ⲁⲩⲱ ⲛⲛⲟϭ ⲙⲙⲁⲇⲓϩⲁⲙ ⲁⲩⲱ ⲡⲉⲩⲉⲓⲙ ⲙⲛⲣⲟⲕⲟⲙ ⲙⲛⲥⲟⲩⲣ ⲙⲛⲟⲩⲣ ⲙⲛϩⲣⲟⲃⲉⲕ ⲡⲁⲣⲭⲱⲛ ⲛⲙⲡⲁⲣⲁⲥⲓⲟⲥ ⲛⲉⲧⲟⲩⲏϩ ϩⲛⲥⲓⲱⲛ
ⲁⲩⲱ ⲃⲁⲗⲁϩⲁⲙ ⲡϣⲏⲣⲉ ⲛⲃⲁⲓⲟⲣ ⲡⲣⲉϥϣⲓⲛⲉ ⲁⲩⲙⲟⲩⲟⲩⲧⲉϥ ϩⲙⲡⲡⲟⲗⲉⲙⲟⲥ
ⲁⲩϣⲱⲡⲉ ⲇⲉ ⲛϭⲓⲛⲧⲟϣ ⲛϩⲣⲟⲩⲃⲏⲛ ⲉⲡⲓⲟⲣⲇⲁⲛⲏⲥ ⲡⲉⲧⲟ ⲛⲁⲩ ⲛⲧⲟϣ ⲧⲁⲓ ⲧⲉ ⲧⲉ ⲧⲕⲗⲏⲣⲟⲛⲟⲙⲓⲁ ⲛⲛϣⲏⲣⲉ ⲛϩⲣⲟⲩⲃⲏⲛ ⲕⲁⲧⲁⲛⲉⲩⲇⲏⲙⲟⲥ ⲁⲩⲱ ⲛⲉⲩⲡⲟⲗⲓⲥ ⲙⲛⲛⲉⲩⲣⲥⲟⲟⲩⲉ
ⲙⲱⲟⲩⲥⲏⲥ ⲇⲉ ⲁϥϯ ⲛⲛϣⲏⲣⲉ ⲛⲅⲁⲇ ⲕⲁⲧⲁⲛⲉⲩⲇⲏⲙⲟⲥ
ⲁⲩⲱ ⲁⲩϣⲱⲡⲉ ⲛϭⲓⲛⲉⲩⲧⲟϣ ⲉⲓⲁⲥⲏⲣ ⲉⲧⲉⲙⲡⲟⲗⲓⲥ ⲧⲏⲣⲟⲩ ⲛⲅⲁⲗⲁⲁⲇ ⲁⲩⲱ ⲧⲡⲁϣⲉ ⲙⲡⲕⲁϩ ⲛⲛϣⲏⲣⲉ ⲛⲁⲙⲙⲱⲛ ϣⲁϩⲣⲁⲓ ⲉⲁⲣⲁⲇ ⲉⲧⲙⲡⲉⲙⲧⲟ ⲉⲃⲟⲗ ⲛⲁⲣⲁⲃⲁ
ⲁⲩⲱ ϫⲓⲛⲉⲥⲉⲃⲱⲛ ϣⲁϩⲣⲁⲓ ⲉⲁⲣⲁⲃⲱⲑ ⲕⲁⲧⲁⲙⲡⲟⲗⲓⲥ ⲛⲁⲣⲁⲇ ⲁⲩⲱ ⲟⲛ ϫⲓⲛⲉⲥⲉⲃⲱⲛ ϣⲁϩⲣⲁⲓ ⲉⲁⲣⲁⲃⲱⲑ ⲙⲡⲉⲙⲧⲟ ⲉⲃⲟⲗ ⲙⲙⲁⲥⲥⲏⲫⲁ ⲁⲩⲱ ⲧⲙⲁⲥⲥⲏⲫⲁ ϣⲁⲧⲃⲟⲧⲁⲛⲉⲓ ⲁⲩⲱ ⲙⲁⲁⲃ ϣⲁϩⲣⲁⲓ ⲉⲛⲧⲟϣ ⲛⲇⲁⲓⲃⲱⲛ
ⲁⲩⲱ ⲉⲛⲁⲇⲁⲉⲓⲙ ⲁⲩⲱ ⲡⲉⲑⲁⲣⲕⲁⲉⲓ ⲁⲩⲱ ⲃⲁⲓⲛⲁⲑⲁⲃⲁⲣⲁ ⲁⲩⲱ ⲥⲟⲕⲭⲱⲑⲁ ⲁⲩⲱ ⲥⲁⲫⲁⲛ ⲁⲩⲱ ⲡⲕⲉϣⲱϫⲡ ⲛⲧⲙⲛⲧⲣⲣⲟ ⲛⲥⲓⲱⲛ ⲡⲣⲣⲟ ⲛⲉⲥⲉⲃⲱⲛ ⲁⲩⲱ ⲡⲓⲟⲣⲇⲁⲛⲏⲥ ⲛⲧⲟϥ ⲡⲉⲧⲛⲁⲣⲧⲟϣ ϣⲁϩⲣⲁⲓ ⲉⲩⲙⲉⲣⲟⲥ ⲛⲧⲉⲑⲁⲗⲁⲥⲥⲁ ⲛⲭⲉⲛⲉⲣⲉⲑ ϩⲙⲡⲉⲕⲣⲟ ⲙⲡⲓⲟⲣⲇⲁⲛⲏⲥ ⲕⲁⲧⲁⲙⲙⲁ ⲛϣⲁ
ⲧⲁⲓ ⲧⲉ ⲧⲉⲕⲗⲏⲣⲟⲛⲟⲙⲓⲁ ⲛⲛϣⲏⲣⲉ ⲛⲅⲁⲇ ⲕⲁⲧⲁⲛⲉⲩⲇⲏⲙⲟⲥ ⲛⲉⲩⲡⲟⲗⲓⲥ ⲛⲛⲉⲩⲕⲉⲧⲙⲉ
ⲙⲱⲟⲩⲥⲏⲥ ⲇⲉ ⲁϥϯ ⲛⲧⲡⲁϣⲉ ⲙⲫⲩⲗⲏ ⲙⲙⲁⲛⲁⲥⲥⲏ ⲕⲁⲧⲁⲛⲉⲩⲇⲏⲙⲟⲥ
ⲁⲩⲱ ⲛⲉⲩⲧⲟϣ ⲁⲩϣⲱⲡⲉ ϫⲓⲛⲙⲁⲛⲁ ⲁⲩⲱ ⲧⲙⲛⲧⲣⲣⲟ ⲧⲏⲣⲥ ⲙⲡⲃⲁⲥⲁⲛⲉⲓ ⲁⲩⲱ ⲧⲙⲛⲧⲣⲣⲟ ⲧⲏⲣⲥ ⲛⲱⲅ ⲡⲣⲣⲟ ⲛⲃⲁⲥⲁⲛ ⲁⲩⲱ ⲛⲉⲧⲙⲉ ⲧⲏⲣⲟⲩ ⲛⲁⲉⲓⲣ ⲛⲁⲓ ⲉⲧϩⲙⲡⲕⲁϩ ⲛⲧⲃⲁⲥⲁⲛ ϣⲙⲛⲧϫⲟⲩⲱⲧⲉ ⲙⲡⲟⲗⲓⲥ
ⲁⲩⲱ ⲧⲡⲁϣⲉ ⲙⲡⲕⲁϩ ⲛⲅⲁⲗⲁⲁⲇ ⲁⲩⲱ ϩⲛⲁⲥⲇⲣⲁⲣⲱⲑ ⲁⲩⲱ ϩⲛⲉⲇⲣⲁⲉⲓⲛ ⲙⲡⲟⲗⲓⲥ ⲛⲧⲙⲛⲧⲣⲣⲟ ⲛⲱⲅ ϩⲙⲡⲕⲁϩ ⲛⲧⲃⲁⲥⲁⲛ ⲁϥⲧⲁⲁⲩ ⲛⲛϣⲏⲣⲉ ⲙⲙⲁⲭⲉⲓⲣ ⲡϣⲏⲣⲉ ⲙⲙⲁⲛⲁⲥⲥⲏ ⲕⲁⲧⲁⲛⲉⲩⲇⲏⲙⲟⲥ
ⲛⲁⲓ ⲛⲉⲛⲧⲁⲙⲱⲟⲩⲥⲏⲥ ⲧⲁⲁⲩ ⲛⲕⲗⲏⲣⲟⲛⲟⲙⲓⲁ ⲛⲁⲩ ϩⲙⲡⲉⲕⲣⲟ ⲙⲡⲓⲟⲣⲇⲁⲛⲏⲥ ϩⲛⲁⲣⲁⲃⲱⲑ ⲛⲧⲉⲡⲕⲁϩ ⲙⲙⲱⲁⲃ ϩⲙⲡⲉⲕⲣⲟ ⲙⲡⲓⲟⲣⲇⲁⲛⲏⲥ ⲙⲡⲉⲙⲧⲟ ⲉⲃⲟⲗ ⲛϩⲓⲉⲣⲓⲭⲱ ⲕⲁⲧⲁⲙⲙⲁ ⲛϣⲁ
ⲉϣϫⲉ ⲛⲁⲙⲉ ⲧⲉⲧⲛϫⲱ ⲛⲧⲇⲓⲕⲁⲓⲟⲥⲩⲛⲏ ⲕⲣⲓⲛⲉ ⲙⲡⲥⲟⲟⲩⲧⲛ ⲛϣⲏⲣⲉ ⲛⲛⲣⲱⲙⲉ
ⲕⲁⲓ ⲅⲁⲣ ⲧⲉⲧⲛⲣϩⲱⲃ ϩⲛⲡⲉⲧⲛϩⲏⲧ ⲉϩⲉⲛⲁⲛⲟⲙⲓⲁ ϩⲓϫⲙⲡⲕⲁϩ ⲛⲉⲧⲛϭⲓϫ ϭⲗⲟⲙⲗⲙ ϩⲛϩⲉⲛϫⲓⲛϭⲟⲛⲥ
ⲁⲛⲣⲉϥⲣⲛⲟⲃⲉ ⲣϣⲙⲙⲟ ϫⲓⲛϩⲛⲧⲟⲟⲧⲉ ⲁⲩⲡⲗⲁⲛⲁ ϫⲓⲛϩⲛⲧϩⲏ ⲁⲩϫⲱ ⲛϩⲉⲛϭⲟⲗ
ⲟⲩⲛⲟⲩϭⲱⲛⲧ ⲙⲙⲟⲟⲩ ⲛⲧϩⲉ ⲙⲡⲁⲧⲡϩⲟϥ ⲛⲧϩⲉ ⲛⲟⲩϩⲟϥ ⲛⲁⲗ ⲉϥϣⲧⲁⲙ ⲛⲛⲉϥⲙⲁⲁϫⲉ
ⲉⲙⲉϥⲥⲱⲧⲙ ⲉⲡⲉϩⲣⲟⲟⲩ ⲛⲛⲉⲧⲙⲟⲩⲧⲉ ⲉⲣⲟϥ ⲁⲩⲱ ⲉⲩⲡⲁϩⲣⲉ ⲉⲩⲉⲓⲣⲉ ⲙⲙⲟϥ ϩⲓⲧⲛⲟⲩⲥⲟⲫⲟⲥ
ⲡⲛⲟⲩⲧⲉ ⲛⲁⲟⲩⲱϣϥ ⲛⲛⲉⲩⲟⲃϩⲉ ϩⲛⲣⲣⲱⲟⲩ ⲁⲡϫⲟⲉⲓⲥ ⲟⲩⲱϭⲡ ⲛⲛⲛⲁϫϩⲉ ⲛⲙⲙⲟⲩⲓ
ⲁϥⲥⲟϣϥⲟⲩ ⲛⲧϩⲉ ⲛⲟⲩⲙⲟⲟⲩ ⲉϥⲥⲱⲕ ϥⲛⲁⲥⲱⲙⲛⲧ ⲛⲧⲉϥⲡⲓⲧⲉ ϣⲁⲛⲧⲟⲩⲣϭⲱⲃ
ⲥⲉⲛⲁⲱϫⲛ ⲛⲧϩⲉ ⲛⲟⲩⲙⲟⲩⲗϩ ⲉⲁϥⲃⲱⲗ ⲉⲃⲟⲗ ⲁⲩⲕⲱϩⲧ ϩⲉ ⲉϩⲣⲁⲓ ⲉϫⲱⲟⲩ ⲙⲡⲟⲩⲛⲁⲩ ⲉⲡⲣⲏ
ⲉⲙⲡⲁⲧⲟⲩⲉⲓⲙⲉ ⲉⲛⲉⲩϣⲟⲛⲧⲉ ⲧⲉϩⲣⲁⲙⲛⲟⲥ ⲛⲧϩⲉ ⲛⲛⲉⲧⲟⲛϩ ϥⲛⲁⲉⲙⲕⲧⲏⲩⲧⲛ ϩⲛⲟⲩⲟⲣⲅⲏ
ⲡⲇⲓⲕⲁⲓⲟⲥ ⲛⲁⲉⲩⲫⲣⲁⲛⲉ ⲉϥϣⲁⲛⲛⲁⲩ ⲉⲡϫⲓⲕⲃⲁ ⲛⲛⲁⲥⲉⲃⲏⲥ ϥⲛⲁⲉⲓⲱ ⲛⲛⲉϥϭⲓϫ ϩⲙⲡⲉⲥⲛⲟϥ ⲙⲡⲣⲉϥⲣⲛⲟⲃⲉ
ⲁⲩⲱ ⲡⲣⲱⲙⲉ ⲛⲁϫⲟⲟⲥ ϫⲉⲉⲓⲉⲟⲩⲛⲧⲉ ⲡⲇⲓⲕⲁⲓⲟⲥ ⲕⲁⲣⲡⲟⲥ ⲉⲓⲉ ⲡⲛⲟⲩⲧⲉ ϣⲟⲟⲡ ⲡⲉⲧⲕⲣⲓⲛⲉ ⲙⲙⲟⲟⲩ ϩⲙⲡⲕⲁϩ
ⲁⲗⲗⲏⲗⲟⲩⲓⲁ ⲧⲉⲭⲟⲣⲉⲓⲥ ⲛϩⲙϩⲁⲗ ⲥⲙⲟⲩ ⲉⲡϫⲟⲉⲓⲥ ⲥⲙⲟⲩⲡⲣⲁⲛ ⲙⲡϫⲟⲉⲓⲥ
ⲉⲣⲉⲡⲣⲁⲛ ⲙⲡϫⲟⲉⲓⲥ ϣⲱⲡⲉ ⲉϥⲥⲙⲁⲙⲁⲁⲧ ϫⲓⲛⲧⲉⲛⲟⲩ ϣⲁⲉⲛⲉϩ
ⲁⲩⲱ ϫⲓⲛⲉⲛⲉϩ ϣⲁⲉⲛⲉϩ ϫⲓⲛⲡⲉⲉⲓⲃⲧ ϣⲁⲡⲉⲙⲛⲧⲥⲙⲟⲩ ⲉⲡⲣⲁⲛ ⲙⲡϫⲟⲉⲓⲥ
ⲡϫⲟⲉⲓⲥ ϫⲟⲥⲉ ⲉϫⲛⲛϩⲉⲑⲛⲟⲥ ⲧⲏⲣⲟⲩ ⲉⲣⲉⲡⲉϥⲉⲟⲟⲩ ϩⲛⲙⲡⲏⲩⲉ
ⲛⲓⲙ ⲡⲉⲧⲟ ⲛⲧϩⲉ ⲙⲡϫⲟⲉⲓⲥ ⲡⲉⲛⲛⲟⲩⲧⲉ
ⲡⲉⲧⲟⲩⲏϩ ϩⲛⲛⲉⲧϫⲟⲥⲉ ⲉⲧϭⲱϣⲧ ⲉϫⲛⲛⲉⲧⲑⲃⲃⲓⲏⲩ ϩⲛⲧⲡⲉ ⲁⲩⲱ ϩⲓϫⲙⲡⲕⲁϩ
ⲡⲉⲧⲧⲟⲩⲛⲟⲥ ⲙⲡϩⲏⲕⲉ ϩⲓϫⲙⲡⲕⲁϩ ⲉⲧϫⲓⲥⲉ ⲟⲩⲉⲃⲓⲏⲛ ⲉⲃⲟⲗ ϩⲛⲧⲕⲟⲡⲣⲓⲁ
ⲉⲑⲙⲥⲟϥ ⲙⲛⲛⲁⲣⲭⲱⲛ ⲙⲡⲉϥⲗⲁⲟⲥ
ⲡⲉⲧⲧⲣⲉⲟⲩⲁϭⲣⲏⲛ ⲟⲩⲱϩ ϩⲙⲡⲉⲥⲏⲓ ⲉⲥⲟ ⲙⲙⲁⲁⲩ ⲛϣⲏⲣⲉ ⲉⲥⲉⲩⲫⲣⲁⲛⲉ
ϩⲙⲡⲉϩⲟⲟⲩ ⲉⲧⲙⲙⲁⲩ ⲡⲛⲟⲩⲧⲉ ⲛⲁⲉⲓⲛⲉ ⲛⲧⲥⲏⲃⲉ ⲛⲛⲟϭ ⲉⲧⲟⲩⲁⲁⲃ ⲁⲩⲱ ⲉⲧϫⲟⲟⲣ ⲉϫⲙⲡⲉⲇⲣⲁⲕⲱⲛ ⲡϩⲟϥ ⲉⲧϭⲟⲟⲙⲉ ⲁⲩⲱ ϥⲛⲁⲙⲟⲩⲟⲩⲧ ⲙⲡⲉⲇⲣⲁⲕⲱⲛ
ⲙⲡⲉϩⲟⲟⲩ ⲉⲧⲙⲙⲁⲩ ⲟⲩⲟⲩⲱϣ ⲡⲉ ⲟⲩⲙⲁ ⲛⲉⲗⲟⲟⲗⲉ ⲉⲛⲁⲛⲟⲩϥ ⲉⲣϣⲟⲣⲡ ⲉϫⲟϥ
ⲁⲛⲟⲕ ⲁⲛⲅ ⲟⲩⲡⲟⲗⲓⲥ ⲉⲥϫⲟⲥⲉ ⲟⲩⲡⲟⲗⲓⲥ ⲉⲩⲕⲱⲧⲉ ⲉⲣⲟⲥ ⲉⲓⲛⲁⲧⲥⲟⲥ ⲉⲡϫⲓⲛϫⲏ ⲥⲛⲁⲧⲁⲕⲟ ⲅⲁⲣ ϩⲛⲧⲉⲟⲩϣⲏ ⲁⲩⲱ ⲥⲛⲁϩⲉ ⲟⲛ ϩⲙⲡⲉϩⲟⲟⲩ
ⲙⲙⲛⲥⲟⲃⲧ ϣⲟⲟⲡ ⲉⲙⲡⲉϥⲁⲙⲁϩⲧⲉ ⲙⲙⲟⲥ ⲛⲓⲙ ⲡⲉⲧⲛⲁⲕⲁⲁⲧ ⲉϩⲁⲣⲉϩ ⲉⲩⲣⲟⲟⲩⲉ ϩⲛⲧⲥⲱϣⲉ ⲉⲧⲃⲉⲧⲉⲓⲣⲉϥⲙⲓϣⲉ ⲁⲓⲁⲑⲉⲧⲉⲓ ⲛⲁϥ ⲉⲧⲃⲉⲡⲁⲓ ⲛⲧⲟⲟⲩⲛ ⲁⲡϫⲟⲉⲓⲥ ⲣ ϩⲱⲃ ⲛⲓⲙ ⲉⲛⲧⲁϥⲟⲩⲁϣⲟⲩ
ⲛⲉⲧⲟⲩⲏϩ ⲛϩⲏⲧⲥ ⲛⲁϫⲓ ϣⲕⲁⲕ ⲉⲃⲟⲗ ϫⲉⲁⲓⲣⲱⲕϩ ⲙⲁⲣⲛⲉⲓⲣⲉ ⲛⲟⲩⲉⲓⲣⲏⲛⲏ ⲛϩⲏⲧϥ ⲛⲉⲧⲛⲏⲩ ⲙⲁⲣⲉⲛⲉⲓⲣⲉ ⲛⲟⲩⲉⲓⲣⲏⲛⲏ
ⲛϣⲏⲣⲉ ⲛⲓⲁⲕⲱⲃ † ⲛⲧⲉⲧⲛϯ † ⲟⲩⲱ ⲉⲃⲟⲗ ⲁⲩⲱ ⲡⲓⲥⲣⲁⲏⲗ ⲛⲁϯⲟⲩⲱ ⲁⲩⲱ ⲧⲟⲓⲕⲟⲩⲙⲉⲛⲏ ⲛⲁⲙⲟⲩϩ ϩⲙⲡⲉϥⲕⲁⲣⲡⲟⲥ
ⲙⲏ ⲛⲧϩⲉ ⲛⲧⲟϥ ⲉⲛⲧⲁϥϣⲁⲁⲣⲉ ⲥⲉⲛⲁϣⲟⲟϭϥ ϩⲱⲱϥ ⲛⲧⲉⲓϩⲉ ⲁⲩⲱ ⲛⲧϩⲉ ⲉⲛⲧⲁϥⲙⲟⲟⲩⲧ ⲥⲉⲛⲁⲙⲟⲟⲩⲧϥ ϩⲱⲱϥ ⲛⲧⲉⲓϩⲉ
ϥⲛⲁϫⲟⲟⲩⲥⲉ ⲉϥⲙⲓϣⲉ ⲁⲩⲱ ⲉϥⲛⲟϭⲛⲉϭ ⲛⲧⲟⲕ ⲁⲛ ⲡⲉ ⲉⲛⲉⲕⲙⲉⲗⲉⲧⲁ ⲙⲡϣⲁϫⲉ ⲉⲧⲛⲁϣⲧ ⲁϥⲙⲟⲟⲩⲧⲟⲩ ϩⲙⲡⲉⲡⲛⲉⲩⲙⲁ ⲙⲡⲉϥϭⲱⲛⲧ
ⲉⲧⲃⲉⲡⲁⲓ ⲥⲉⲛⲁϥⲓ ⲛⲧⲁⲛⲟⲙⲓⲁ ⲉⲃⲟⲗ ϩⲛⲓⲁⲕⲱⲃ ⲁⲩⲱ ⲡⲁⲓ ⲡⲉ ⲡⲉϥⲥⲙⲟⲩ ⲉⲓϣⲁⲛϥⲓ ⲙⲡⲉϥⲛⲟⲃⲉ ϩⲟⲧⲁⲛ ⲉⲩϣⲁⲛⲕⲱ ⲛⲛⲱⲛⲉ ⲛⲛⲉⲩϣⲏⲩⲉ ⲉⲩⲟ ⲛϣⲏⲛ ϣⲏⲙ ⲛⲧϩⲉ ⲛⲟⲩⲕⲟⲛⲓⲁ ⲉϥⲧⲛⲛⲏⲩ ⲁⲩⲱ ⲛⲥⲉⲧⲙϭⲱ ⲛϭⲓⲛⲉⲩϣⲏⲛ ⲙⲛⲛⲉⲩⲉⲓⲇⲱⲗⲟⲛ ⲉⲩϣⲁⲁⲧ ⲛⲧϩⲉ ⲛⲟⲩⲙⲁ ⲛϣⲏⲛ
ⲡⲟϩⲉ ⲉⲧϭⲟⲣϭ ⲙⲡⲟⲩⲉ ϥⲛⲁϣⲱⲡⲉ ⲉϥⲕⲏ ⲉⲃⲟⲗ ⲛⲧϩⲉ ⲛⲟⲩⲟϩⲉ ⲉⲁⲩⲕⲁⲁϥ ⲉⲃⲟⲗ ⲁⲩⲱ ϥⲛⲁϣⲱⲡⲉ ⲉⲩⲙⲁ ⲙⲙⲟⲟⲛⲉ ⲉⲩⲛⲟϭ ⲛⲟⲩⲟⲉⲓϣ ⲁⲩⲱ ⲥⲉⲛⲁⲙⲧⲟⲛ ⲙⲙⲟⲟⲩ
ⲁⲩⲱ ⲙⲛⲛⲥⲁⲟⲩⲟⲉⲓϣ ⲙⲛⲗⲁⲁⲩ ⲉϥⲟⲩⲉⲧⲟⲩⲱⲧ ⲛⲁϣⲱⲡⲉ ⲛϩⲏⲧⲥ ϫⲉⲁⲥϣⲟⲟⲩⲉ ⲁⲙⲏⲓⲛ ⲛⲉϩⲓⲟⲙⲉ ⲉⲧⲛⲏⲩ ϩⲛⲟⲩⲛⲁⲩ ⲛⲟⲩⲗⲁⲟⲥ ⲅⲁⲣ ⲁⲛ ⲡⲉ ⲉⲩⲟⲩⲛⲧϥ ⲧⲙⲛⲧⲣⲙⲛϩⲏⲧ ⲉⲧⲃⲉⲡⲁⲓ ⲛⲛⲉⲡⲉⲛⲧⲁϥⲧⲁⲙⲓⲟⲟⲩ ϣⲛϩⲧⲏϥ ⲉϫⲱⲟⲩ ⲁⲩⲱ ⲛⲛⲉϥⲛⲁ ⲛⲁⲩ ⲛϭⲓⲡⲉⲛⲧⲁϥⲡⲗⲁⲥⲥⲉ ⲙⲙⲟⲟⲩ
ⲁⲩⲱ ⲥⲛⲁϣⲱⲡⲉ ϩⲙⲡⲉϩⲟⲟⲩ ⲉⲧⲙⲙⲁⲩ ⲡϫⲟⲉⲓⲥ ⲛⲁϯ ϣⲧⲟⲣⲧⲣ ϫⲓⲛⲙⲡⲓⲟⲟⲣ ⲙⲡⲓⲉⲣⲟ ϣⲁϩⲣⲁⲓ ⲉϩⲣⲓ ⲛⲟⲩⲕⲟⲩⲣⲟⲩⲣⲁ ⲛⲧⲱⲧⲛ ⲇⲉ ⲥⲱⲟⲩϩ ⲛϣⲏⲣⲉ ⲙⲡⲓⲥⲣⲁⲏⲗ ⲟⲩⲁ ⲟⲩⲁ
ⲁⲩⲱ ⲥⲛⲁϣⲱⲡⲉ ϩⲙⲡⲉϩⲟⲟⲩ ⲉⲧⲙⲙⲁⲩ ⲥⲉⲛⲁⲥⲁⲗⲡⲓⲍⲉ ⲛⲧⲛⲟϭ ⲛⲥⲁⲗⲡⲓⲅⲝ ⲁⲩⲱ ⲥⲉⲛⲏⲩ ⲛϭⲓϩⲛⲗⲁⲟⲥ ⲉⲩⲟϣ ⲛⲉⲛⲧⲁⲩⲥⲱⲣⲙ ϩⲛⲧⲉⲭⲱⲣⲁ ⲛⲛⲁⲥⲥⲩⲣⲓⲟⲥ ⲙⲛⲛⲉⲛⲧⲁⲩⲥⲱⲣⲙ ϩⲛⲕⲏⲙⲉ ⲁⲩⲱ ⲥⲉⲛⲁⲟⲩⲱϣⲧ ⲙⲡϫⲟⲉⲓⲥ ϩⲓϫⲙⲡⲧⲟⲟⲩ ⲛⲥⲓⲱⲛ ⲡⲉⲧⲟⲩⲁⲁⲃ ϩⲛⲧϩⲓⲉⲣⲟⲩⲥⲁⲗⲏⲙ
ⲁⲩⲱ ⲁⲥϣⲱⲡⲉ ⲛⲧⲉⲣⲟⲩⲥⲱⲧⲙ ⲛϭⲓⲛⲉⲣⲣⲱⲱⲟⲩ ⲛⲛⲁⲙⲟⲣⲣⲁⲓⲟⲥ ⲛⲁⲓ ⲉⲛⲉⲩϩⲓⲡⲉⲕⲣⲟ ⲙⲡⲓⲟⲣⲇⲁⲛⲏⲥ ⲁⲩⲱ ⲛⲉⲣⲣⲱⲟⲩ ⲙⲡⲕⲁϩ ⲛⲧⲉⲫⲟⲓⲛⲓⲕⲏ ⲛⲉⲧϩⲁⲧⲉⲑⲁⲗⲁⲥⲥⲁ ϫⲉⲁⲡϫⲟⲉⲓⲥ ⲡⲛⲟⲩⲧⲉ ⲧⲣⲉⲡⲓⲟⲣⲇⲁⲛⲏⲥ ⲡⲓⲉⲣⲟ ϣⲟⲟⲩⲉ ϩⲓⲧϩⲏ ⲛⲛϣⲏⲣⲉ ⲙⲡⲓⲥⲣⲁⲏⲗ ⲉⲩϫⲓⲟⲟⲣ ⲙⲙⲟϥ ⲁⲛⲉⲩϩⲏⲧ ⲃⲱⲗ ⲉⲃⲟⲗ ⲁⲩⲣϭⲱⲃ ⲁⲩⲱ ⲁⲩϣⲱⲣⲡ ⲁⲩϣⲧⲟⲣⲧⲣ ⲁⲩⲱ ⲛⲛⲉⲟⲩⲙⲟⲕⲙⲉⲕ ⲗⲁⲁⲩ ϣⲱϫⲡ ϩⲣⲁⲓ ⲛϩⲏⲧⲟⲩ ϩⲓⲧϩⲏ ⲛⲛϣⲏⲣⲉ ⲙⲡⲓⲥⲣⲁⲏⲗ
ϩⲙⲡⲉⲓⲟⲩⲟⲉⲓϣ ⲇⲉ ⲡⲁⲓ ⲡⲉϫⲉⲡϫⲟⲉⲓⲥ ⲛⲓⲏⲥⲟⲩⲥ ϫⲉⲧⲁⲙⲓⲟ ⲛⲁⲕ ⲛϩⲉⲛⲥⲏϥⲉ ⲙⲡⲉⲧⲣⲁ ⲉⲃⲟⲗ ϩⲛⲟⲩⲡⲉⲧⲣⲁ ⲉⲥϫⲟⲥⲉ ⲉⲥⲧⲏⲙ ⲁⲩⲱ ⲛϥϩⲙⲟⲟⲥ ⲉϩⲣⲁⲓ ⲁⲩⲱ ⲛⲅⲥⲃⲃⲉ ⲙⲡⲙⲉϩⲥⲉⲡⲥⲛⲁⲩ ⲛⲛϣⲏⲣⲉ ⲙⲡⲓⲥⲣⲁⲏⲗ
ⲁⲩⲱ ⲁϥⲧⲁⲙⲓⲟ ⲛⲁϥ ⲛϭⲓⲓⲏⲥⲟⲩⲥ ⲛⲛⲥⲏϥⲉ ⲙⲡⲉⲧⲣⲁ ⲉⲩⲧⲏⲙ ⲁϥⲥⲃⲃⲉ ⲛⲛϣⲏⲣⲉ ⲙⲡⲓⲥⲣⲁⲏⲗ ⲙⲡⲙⲉϩⲥⲉⲡⲥⲛⲁⲩ ⲁⲩⲱ ⲁϥⲕⲱ ⲛⲛⲉϫⲡⲟⲟⲩ ⲙⲙⲛⲧⲁⲧⲥⲃⲃⲉ ϩⲓϫⲙⲡⲙⲁ ⲉⲧⲟⲩⲙⲟⲩⲧⲉ ⲉⲣⲟϥ ⲧⲉⲛⲟⲩ ϫⲉⲡⲙⲁ ⲙⲡⲃⲟⲩⲛⲟⲥ ⲛⲙⲙⲛⲧⲁⲧⲥⲃⲃⲉ
ⲓⲏⲥⲟⲩⲥ ⲇⲉ ⲛⲧⲉⲣⲉϥⲥⲃⲃⲉ ⲛⲛϣⲏⲣⲉ ⲙⲡⲓⲥⲣⲁⲏⲗ ⲛⲉⲛⲧⲁⲩ ϣⲱⲡⲉ ⲛϣⲟⲣⲡ ϩⲓⲧⲉϩⲓⲏ ⲁⲩⲱ ⲛⲉⲛⲧⲁⲩϣⲱⲡⲉ ⲉⲩⲟ ⲛⲁⲧⲥⲃⲃⲉ ⲛⲉⲛⲧⲁⲩⲉⲓ ⲉⲃⲟⲗ ϩⲛⲕⲏⲙⲉ
ⲛⲁⲓ ⲧⲏⲣⲟⲩ ⲓⲏⲥⲟⲩⲥ ⲁϥⲥⲃⲃⲏⲧⲟⲩ ϩⲙⲉ ⲅⲁⲣ ⲛⲣⲟⲙⲡⲉ ⲡⲓⲥⲣⲁⲏⲗ ⲁⲩⲁⲁⲩ ϩⲛⲧⲉⲣⲏⲙⲟⲥ
ⲉⲧⲃⲉⲡⲁⲓ ⲡⲉϩⲟⲩⲟ ⲛⲛⲣⲉϥⲙⲓϣⲉ ⲛⲉⲩⲟ ⲛⲁⲧⲥⲃⲃⲉ ⲛⲉ ⲛⲉⲛⲧⲁⲩⲉⲓ ⲉⲃⲟⲗ ϩⲛⲕⲏⲙⲉ ⲉⲧⲉⲛⲁⲧⲥⲱⲧⲙ ⲛⲥⲁⲛⲉⲛⲧⲟⲗⲏ ⲙⲡⲛⲟⲩⲧⲉ ⲁⲩⲱ ⲁϥϣⲁϫⲉ ⲉⲧⲃⲏⲏⲧⲟⲩ ⲉⲧⲙⲧⲣⲉⲩⲛⲁⲩ ⲉⲡⲕⲁϩ ⲡⲁⲓ ⲉⲛⲧⲁⲡϫⲟⲉⲓⲥ ⲱⲣⲕ ⲉⲧⲃⲏⲏⲧϥ ⲛⲛⲉⲛⲉⲓⲟⲧⲉ ⲉϯ ⲛⲁⲩ ⲛⲟⲩⲕⲁϩ ⲉϥϣⲟⲩⲉⲉⲣⲱⲧⲉ ⲉⲃⲟⲗ ϩⲓⲉⲃⲓⲱ
ⲉⲡⲙⲁ ⲇⲉ ⲛⲛⲁⲓ ⲁϥⲧⲁϩⲟ ⲉⲣⲁⲧⲟⲩ ⲛⲛⲉⲩϣⲏⲣⲉ ⲛⲁⲓ ⲛⲧⲁⲓⲏⲥⲟⲩⲥ ⲥⲃⲃⲏⲧⲟⲩ ⲉⲃⲟⲗϫⲉ ⲁⲩϣⲱⲡⲉ ϩⲓⲧⲉϩⲓⲏ ⲉⲙⲡⲟⲩⲥⲃⲃⲏⲧⲟⲩ
ⲛⲧⲉⲣⲟⲩⲥⲃⲃⲏⲧⲟⲩ ⲇⲉ ⲁⲩϭⲱ ⲉⲩⲥϭⲣⲁϩⲧ ⲉⲁⲩϩⲙⲟⲟⲥ ϩⲛⲧⲡⲁⲣⲁⲙⲃⲟⲗⲏ ϣⲁⲛⲧⲟⲩⲟⲩϫⲁⲓ
ⲁⲩⲱ ⲡϫⲟⲉⲓⲥ ⲡⲉϫⲁϥ ⲛⲛⲁϩⲣⲙⲡⲗⲁⲟⲥ ϫⲉϩⲣⲁⲓ ϩⲙⲡϩⲟⲟⲩ ⲛϩⲟⲟⲩ ⲁⲓϥⲓ ⲙⲙⲁⲩ ⲙⲡⲛⲟϭⲛⲉϭ ⲛⲕⲏⲙⲉ ⲉⲃⲟⲗ ϩⲓϫⲱⲧⲛ ⲁⲩⲱ ⲁϥⲙⲟⲩⲧⲉ ⲉⲡⲙⲁ ⲉⲧⲙⲙⲁⲩ ϫⲉⲅⲁⲗⲅⲁⲗ
ⲁⲩⲱ ⲁⲩⲉⲓⲣⲉ ⲛϭⲓⲛϣⲏⲣⲉ ⲙⲡⲓⲥⲣⲁⲏⲗ ⲙⲡⲡⲁⲥⲭⲁ ⲛⲥⲟⲩⲙⲛⲧⲁϥⲧⲉ ⲙⲡⲉⲃⲟⲧ ⲙⲡⲛⲁⲩ ⲛⲣⲟⲩϩⲉ ϩⲙⲡⲥⲁ ⲛⲙⲙⲁⲛϩⲱⲧⲡ ⲛϩⲓⲉⲣⲓⲭⲱ ϩⲙⲡⲉⲕⲣⲟ ⲙⲡⲓⲟⲣⲇⲁⲛⲏⲥ ϩⲛⲧⲥⲱϣⲉ
ⲁⲩⲱ ⲁⲩⲟⲩⲱⲙ ⲉⲃⲟⲗ ϩⲙⲡⲉⲥⲟⲩⲟ ⲙⲡⲕⲁϩ ⲛϩⲉⲛⲁⲧⲑⲁⲃ ϩⲉⲛⲟⲉⲓⲕ ⲛⲃⲣⲣⲉ
ϩⲣⲁⲓ ϩⲙⲡⲉⲓϩⲟⲟⲩ ⲁϥⲱϫⲛ ⲛϭⲓⲡⲙⲁⲛⲛⲁ ⲙⲛⲛⲥⲁⲧⲣⲉⲩⲟⲩⲱⲙ ⲉⲃⲟⲗ ϩⲙⲡⲉⲥⲟⲩⲟ ⲙⲡⲕⲁϩ ⲁⲩⲱ ⲛⲉⲙⲛⲙⲁⲛⲛⲁ ϣⲟⲟⲡ ⲛⲛϣⲏⲣⲉ ⲙⲡⲓⲥⲣⲁⲏⲗ ⲁⲩⲱ ⲁⲩϫⲓ ⲛⲧⲉⲭⲱⲣⲁ ⲛⲛⲣⲱⲙⲉ ⲛⲧⲉⲫⲟⲓⲛⲏⲕⲏ ⲛⲧⲉⲣⲟⲙⲡⲉ ⲉⲧⲙⲙⲁⲩ
ⲁⲩⲱ ⲁⲥϣⲱⲡⲉ ⲛⲓⲏⲥⲟⲩⲥ ϩⲱⲥ ⲉϥϩⲓⲣⲱⲥ ⲛϩⲓⲉⲣⲓⲭⲱ ⲛⲧⲉⲣⲉϥϥⲓⲉⲓⲁⲧϥ ⲉϩⲣⲁⲓ ⲁϥⲛⲁⲩ ⲉⲩⲣⲱⲙⲉ ⲉϥⲁϩⲉⲣⲁⲧϥ ⲙⲡⲉϥⲙⲧⲟ ⲉⲃⲟⲗ ⲁⲩⲱ ⲛⲧⲉⲣⲉⲧⲉϥⲥⲏϥⲉ ⲧⲟⲕⲙ ϩⲉⲛⲧⲉϥϭⲓϫ ⲓⲏⲥⲟⲩⲥ ⲇⲉ ⲛⲧⲉⲣϥϯⲡⲉϥⲟⲩⲟⲓ ⲉϩⲟⲩⲛ ⲉⲣⲁⲧϥ ⲡⲉϫⲁϥ ⲛⲁϥ ϫⲉⲉⲕⲏⲡ ⲉⲣⲟⲛ ⲏ ⲛⲅⲕⲱ ⲉⲛⲉⲧϯ ⲛⲙⲙⲁⲛ
ⲛⲧⲟϥ ⲇⲉ ⲡⲉϫⲁϥ ⲛⲁϥ ϫⲉⲁⲛⲟⲕ ⲡⲉ ⲡⲁⲣⲭⲏⲥⲧⲣⲁⲧⲓⲅⲟⲥ ⲛⲧϭⲟⲙ ⲙⲡϫⲟⲉⲓⲥ ⲛⲧⲁⲓⲉⲓ ⲧⲉⲛⲟⲩ ⲁⲩⲱ ⲛⲧⲉⲩⲛⲟⲩ ⲓⲏⲥⲟⲩⲥ ⲁϥⲡⲁϩⲧϥ ⲉϫⲙⲡⲉϥϩⲟ ⲉϫⲙⲡⲕⲁϩ ⲁϥⲟⲩⲱϣⲧ ⲡⲉϫⲁϥ ⲛⲁϥ ϫⲉⲡϫⲟⲉⲓⲥ ⲟⲩ ⲡⲉⲧⲕⲟⲩⲁϩⲥⲁϩⲛⲉ ⲙⲙⲟϥ ⲛⲁⲓ ⲡⲉⲕϩⲙϩⲁⲗ
ⲁⲩⲱ ⲡⲁⲣⲭⲓⲥⲧⲣⲁⲧⲏⲅⲟⲥ ⲙⲡϫⲟⲉⲓⲥ ⲁϥϣⲁϫⲉ ⲙⲛⲓⲏⲥⲟⲩⲥ ⲉϥϫⲱ ⲙⲙⲟⲥ ⲛⲁϥ ϫⲉⲃⲱⲗ ⲉⲃⲟⲗ ⲛⲛⲉⲧⲟⲟⲩⲉ ⲛⲛⲉⲕⲟⲩⲉⲣⲏⲧⲉ ⲡⲙⲁ ⲅⲁⲣ ⲉⲧⲕⲁϩⲉⲣⲁⲧⲕ ϩⲓϫⲱϥ ⲟⲩⲙⲁ ⲉϥⲟⲩⲁⲁⲃ ⲡⲉ ⲓⲏⲥⲟⲩⲥ ⲇⲉ ⲁϥⲉⲓⲣⲉ ϩⲓⲛⲁⲓ
ⲡϣⲁϫⲉ ⲙⲡϫⲟⲉⲓⲥ ⲁϥϣⲱⲡⲉ ϣⲁⲓⲱⲛⲁⲥ ⲡϣⲏⲣⲉ ⲛⲁⲙⲁⲑⲉⲓ ⲉϥϫⲱ ⲙⲙⲟⲥ ϫⲉ :
ⲧⲱⲟⲩⲛ ⲛⲅⲃⲱⲕ ⲉϩⲣⲁⲓ ⲉⲧⲛⲓⲛⲉⲩⲏ ⲧⲛⲟϭ ⲙⲡⲟⲗⲓⲥ : ⲛⲅⲕⲏⲣⲩⲥⲥⲉ ⲉϩⲣⲁⲓ ⲛϩⲏⲧⲥ ϫⲉⲁⲡⲉⲟⲩⲟⲉⲓϣ ⲛⲧⲉⲥⲕⲁϭⲓⲁ ⲉⲓ ⲉϩⲣⲁⲓ ⲙⲡⲁⲙⲧⲟ ⲉⲃⲟⲗ :
ⲁⲩⲱ ⲁϥⲧⲱⲟⲩⲛ ⲛϭⲓⲓⲱⲛⲁⲥ ⲉⲡⲱⲧ ⲉⲑⲁⲣⲥⲉⲓⲥ ⲛⲛⲁϩⲣⲛⲡϩⲟ ⲙⲡϫⲟⲉⲓⲥ : ⲁⲩⲱ ⲁϥⲃⲱⲕ ⲉϩⲣⲁⲓ ⲉⲓⲟⲡⲏ : ⲁϥϭⲛ ⲟⲩϫⲟⲉⲓ ⲉϥⲛⲁⲥϭⲏⲣ ⲉⲑⲁⲣⲥⲉⲓⲥ : ⲁϥϯ ⲧⲉⲧⲛϩⲏⲙⲉ ⲉϥⲧⲁⲗⲉ ⲉⲣⲟϥ : ⲉⲥϭⲏⲣ ⲛⲙⲙⲁϥ ⲉⲑⲁⲣⲥⲉⲓⲥ ⲛⲛⲁϩⲣⲛⲡϩⲟ ⲙⲡϫⲟⲉⲓⲥ :
ⲁⲩⲱ ⲡϫⲟⲉⲓⲥ ⲁϥⲧⲟⲩⲛⲟⲥ ⲟⲩⲛⲟϭ ⲛⲧⲏⲟⲩ ⲉϩⲣⲁⲓ ⲉⲓ ⲉⲑⲁⲗⲁⲥⲥⲁ ⲁⲩⲛⲟϭ ⲛϩⲟⲉⲓⲙ ϣⲱⲡⲉ ⲉϩⲣⲁⲓ ⲛϩⲏⲧⲥ ⲁⲩⲱ ⲡϫⲟⲉⲓ ⲁϥϭⲓⲛⲇⲩⲛⲉⲩⲉ ⲉⲧⲁⲕⲟ :
ⲁⲛⲛⲉⲉϥ ⲣ ϩⲟⲧⲉ ϩⲛⲟⲩⲛⲟϭ ⲛϩⲟⲧⲉ ⲁⲩⲱ ⲁⲩⲱϣ ⲉⲃⲟⲗ ⲛϭⲓⲡⲟⲩⲁ ⲡⲟⲩⲁ ⲉϩⲣⲁⲓ ⲉⲡⲉϥⲛⲟⲩⲧⲉ : ⲁⲩⲱ ⲁⲩⲛⲟⲩϫⲉ ⲉⲃⲟⲗ ϩⲛⲛⲉⲥⲕⲉⲩⲏ ⲉⲧϩⲛⲡϫⲟⲉⲓ ⲉⲧⲉⲑⲁⲗⲁⲥⲥⲁ : ⲉⲧⲣⲉⲡϫⲟⲉⲓ ⲁⲥⲁⲓ ⲉⲣⲟⲟⲩ : ⲓⲱⲛⲁⲥ ⲇⲉ ⲁϥⲃⲱⲕ ⲉϩⲣⲁⲓ ⲉⲡⲟⲩⲛⲧ ⲙⲡϫⲟⲉⲓ ⲁϥⲛⲕⲟⲧⲕ ⲁϥϩⲣϩⲣ :
ⲁⲩⲱ ⲁϥϯ ⲡⲉϥⲟⲩⲟⲓ ⲉⲣⲟϥ ⲛϭⲓⲡⲛⲉⲉϥ ⲉⲧϩⲓ ϩⲏ ⲉϥϫⲱ ⲙⲙⲟⲥ ⲛⲁϥ ϫⲉⲉⲧⲃⲉⲟⲩ ⲛⲧⲟⲕ ⲕϩⲣϩⲣ : ⲧⲱⲟⲩⲛ ⲛⲅⲉⲡⲓⲕⲁⲗⲉⲓ ⲙⲡⲉⲕⲛⲟⲩⲧⲉ ⲙⲉϣⲁⲕ ⲉϥⲉⲛⲁϩⲙⲛ ⲛϭⲓⲡⲉⲕⲛⲟⲩⲧⲉ ⲛⲧⲛⲧⲙⲙⲟⲩ :
ⲡⲉϫⲉⲡⲟⲩⲁ ⲡⲟⲩⲁ ⲙⲡⲉⲧϩⲓⲧⲟⲩⲱϥ ϫⲉⲁⲙⲏⲉⲓⲧⲛ ⲛⲧⲛⲛⲉϫ ⲕⲗⲏⲣⲟⲥ ⲧⲁⲣⲛ ⲉⲓⲙⲉ ϫⲉⲉⲧⲃⲉⲟⲩ ⲛϩⲱⲃ ⲧⲉⲕⲁϭⲓⲁ ϩⲓϫⲱⲛ : ⲁⲩⲛⲉϫ ⲕⲗⲏⲣⲟⲥ ⲁⲩⲱ ⲁⲡⲉⲕⲗⲏⲣⲟⲥ ⲉⲓ ⲉϫⲛⲓⲱⲛⲁⲥ :
ⲡⲉϫⲁⲩ ⲛⲁϥ ϫⲉⲧⲁⲙⲟⲛ ϫⲉⲉⲧⲃⲉⲟⲩ ⲛϩⲱⲃ ⲧⲉⲕⲁϭⲓⲁ ϩⲓϫⲱⲛ : ⲟⲩ ⲧⲉ ⲧⲉⲕⲉⲓⲟⲡⲉ : ⲁⲩⲱ ⲛⲧⲁⲕⲉⲓ ⲧⲱⲛ : ⲁⲩⲱ ⲉⲕⲛⲁⲃⲱⲕ ⲉⲧⲱⲛ4 : ⲛⲧⲕ ⲟⲩ ⲉⲃⲟⲗ ⲛⲧⲟⲕ : ⲛⲁϣ ⲛⲭⲱⲣⲁ : ⲁⲩⲱ ⲉⲃⲟⲗ ϩⲛⲛⲁϣ ⲛⲗⲁⲟⲥ :
ⲁⲩⲱ ⲡⲉϫⲁϥ ⲛⲁⲩ ϫⲉⲁⲛⲅ ⲡϩⲙϩⲁⲗ ⲁⲛⲟⲕ ⲙⲡϫⲟⲉⲓⲥ ⲁⲩⲱ ⲡϫⲟⲉⲓⲥ ⲡⲛⲟⲩⲧⲉ ⲛⲧⲡⲉ : ⲉⲓϣⲙϣⲉ ⲛⲁϥ ⲁⲛⲟⲕ ⲡⲁⲓ ⲉⲛⲧⲁϥⲧⲁⲙⲓⲟ ⲧϩⲁⲗⲁⲥⲥⲁ : ⲛⲙⲡⲉⲧϣⲟⲩⲱⲟⲩ :
ⲁⲩⲱ ⲁⲩⲣ ϩⲟⲧⲉ ⲛϭⲓⲛⲣⲱⲙⲉ ϩⲛⲟⲩⲛⲟϭ ⲛϩⲟⲧⲉ : ⲡⲉϫⲁⲩ ⲛⲁϥ ϫⲉⲉⲧⲃⲉⲟⲩ ⲁⲕⲣ ⲡⲁⲓ ⲉⲡⲉⲓⲁⲩⲉⲓⲙⲉ ⲛϭⲓⲛⲣⲱⲙⲉ ϫⲉⲛⲧⲁϥⲡⲱⲧ ⲛⲛⲁϩⲣⲛⲡϩⲟ ⲙⲡϫⲟⲉⲓⲥ ⲉⲃⲟⲗ ϫⲉⲁϥⲧⲁⲙⲟⲟⲩ :
ⲡⲉϫⲁⲩ ⲛⲁϥ ϫⲉⲟⲩ ⲡⲉ ⲧⲉⲧⲛⲛⲁⲁϥ ⲛⲁⲕ ϫⲉⲉⲣⲉⲑⲁⲗⲁⲥⲥⲁ ⲗⲟⲉⲥⲟ ⲛϩⲟⲉⲓⲙ ⲉⲣⲟⲛ : ⲉⲃⲟⲗ ϫⲉⲧⲉⲑⲁⲗⲁⲥⲥⲁ ⲛⲉⲥⲧⲱⲟⲩⲛ ⲛϩⲟⲩⲟ ⲉⲥⲛⲉϩⲥⲉ ⲛⲟⲩⲛⲟϭ ⲛϩⲟⲉⲓⲙ :
ⲡⲉϫⲉⲓⲱⲛⲁⲥ ⲛⲁⲩ ϫⲉϥⲓⲧ ⲛⲧⲉⲧⲛⲛⲟϫⲧ ⲉⲑⲁⲗⲁⲥⲥⲁ : ⲁⲩⲱ ⲥⲛⲁⲗⲟⲉⲥⲟ ⲛϩⲟⲉⲓⲙ ⲉⲣⲱⲧⲛ : ⲉⲃⲟⲗ ϫⲉⲁⲓⲉⲓⲙⲉ ⲁⲛⲟⲕ ϫⲉⲉⲧⲏⲏⲃⲧ ⲉⲣⲉⲡⲉⲓⲛⲟϭ ⲛϩⲟⲉⲓⲙ ϩⲓϫⲱⲧⲛ :
ⲁⲩⲱ ⲛⲉⲩⲉⲓⲣⲉ ⲛⲁⲡⲁ ⲧⲟⲟⲧⲟⲩ ⲛϭⲓⲛⲣⲱⲙⲉ ⲉⲕⲧⲟⲟⲩ ⲉⲡⲉⲕⲣⲟ : ⲁⲩⲱ ⲙⲡⲟⲩϣ ⲕⲧⲟⲟⲩ ⲉⲃⲟⲗ ϫⲉⲧⲉⲑⲁⲗⲁⲥⲥⲁ ⲛⲉⲥⲣϩⲟⲉⲓⲙ ⲉⲙⲁⲧⲉ ⲉϫⲱⲟⲩ :
ⲁⲩⲱ ⲁⲩⲱϣ ⲉⲃⲟⲗ ⲉϩⲣⲁⲓ ⲉⲡϫⲟⲉⲓⲥ ⲉⲩϫⲱ ⲙⲙⲟⲥ ϫⲉⲙⲡⲣϭⲱⲛⲧ ⲉⲣⲟⲛ ⲡϫⲟⲉⲓⲥ : ⲙⲡⲣⲧⲣⲉⲛⲙⲟⲩ ⲉⲧⲃⲉⲧⲉⲯⲩⲭⲏ ⲙⲡⲉⲓⲣⲱⲙⲉ : ⲙⲡⲣⲉⲓⲛ ⲉϩⲣⲁⲓ ⲉϫⲱⲛ ⲛⲟⲩⲥⲛⲟϥ ⲛⲇⲓⲕⲁⲓⲟⲛ : ⲉⲃⲟⲗ ϫⲉⲛⲧϩⲉ ⲛⲧⲟⲕ ⲡϫⲟⲉⲓⲥ ⲉⲛⲧⲁⲕⲟⲩⲁⲱⲥ ⲁⲕⲁⲁⲥ :
ⲁⲩⲱ ⲁⲩϥⲓ ⲛⲓⲱⲛⲁⲥ ⲁⲩⲛⲟϫϥ ⲉϩⲣⲁⲓ ⲉⲑⲁⲗⲁⲥⲥⲁ : ⲁⲧⲉⲑⲁⲗⲗⲁⲥⲥⲁ ⲗⲟⲉⲥⲟ ⲛϩⲟⲉⲓⲙ :
ⲁⲩⲱ ⲛⲣⲱⲙⲉ ⲁⲩⲣ ϩⲟⲧⲉ ϩⲏⲧϥ ⲙⲡϫⲟⲉⲓⲥ ϩⲛⲟⲩⲛⲟϭ ⲛϩⲟⲧⲉ ⲁⲩⲱ ⲁⲩϣⲱⲱⲧ ⲛⲟⲩⲑⲩⲥⲓⲁ ⲙⲡϫⲟⲉⲓⲥ ⲁⲩⲉⲣⲏⲧ ⲛⲛⲉⲣⲏⲧ
ⲛⲧϩⲉ ⲉⲧⲉⲣⲉⲟⲩⲉⲉⲓⲟⲩⲗ ⲙⲉ ⲛϭⲱ ϩⲓϫⲛϩⲉⲛϩⲟⲛⲃⲉ ⲙⲙⲟⲟⲩ ⲧⲁⲓ ⲧⲉ ⲧϩⲉ ⲉⲧⲉⲣⲉⲧⲁⲯⲩⲭⲏ ⲙⲉ ⲛⲉⲓⲉⲣⲁⲧⲕ ⲡⲛⲟⲩⲧⲉ
ⲁⲧⲁⲯⲩⲭⲏ ⲉⲉⲓⲃ ⲙⲡⲛⲟⲩⲧⲉ ⲉⲧⲟⲛϩ ϫⲉⲉⲓⲛⲏⲩ ⲧⲛⲁⲩ ⲧⲁⲟⲩⲱⲛϩ ⲉⲃⲟⲗ ⲙⲡϩⲟ ⲙⲡⲁⲛⲟⲩⲧⲉ
ⲁⲛⲁⲣⲙⲉⲓⲟⲟⲩⲉ ϣⲱⲡⲉ ⲛⲁⲓ ⲛⲟⲉⲓⲕ ⲙⲡⲉϩⲟⲟⲩ ⲙⲛⲧⲉⲩϣⲏ ϩⲙⲡⲧⲣⲉⲩϫⲟⲟⲥ ⲛⲁⲓ ⲙⲙⲏⲛⲉ ϫⲉⲉϥⲧⲱⲛ ⲡⲉⲕⲛⲟⲩⲧⲉ
ⲛⲁⲓ ⲁⲓⲣⲡⲉⲩⲙⲉⲉⲩⲉ ⲁⲓⲡⲱϩⲧ ⲛⲧⲁⲯⲩⲭⲏ ⲉϩⲣⲁⲓ ⲉϫⲱⲓ ϫⲉϯⲛⲏⲩ ⲉⲃⲟⲗ ϩⲓⲧⲛⲟⲩⲙⲁ ⲛⲥⲕⲏⲛⲏ ⲛϣⲡⲏⲣⲉ ϣⲁⲡⲏⲓ ⲙⲡⲛⲟⲩⲧⲉ ϩⲛⲟⲩⲥⲙⲏ ⲛⲧⲉⲗⲏⲗ ϩⲓⲟⲩⲱⲛϩ ⲉⲃⲟⲗ ⲛϩⲣⲟⲟⲩ ⲙⲡⲉⲧⲣϣⲁ
ⲉⲧⲃⲉⲟⲩ ⲧⲉⲗⲩⲡⲉⲓ ⲧⲁⲯⲩⲭⲏ ⲁⲩⲱ ⲉⲧⲃⲉⲟⲩ ⲧⲉϣⲧⲟⲣⲧⲣ ⲙⲙⲟⲓ ϩⲉⲗⲡⲓⲍⲉ ⲉⲡⲛⲟⲩⲧⲉ ϫⲉϯⲛⲁⲟⲩⲱⲛϩ ⲛⲁϥ ⲉⲃⲟⲗ ⲡⲟⲩϫⲁⲓ ⲙⲡⲁϩⲟ ⲡⲉ ⲡⲁⲛⲟⲩⲧⲉ
ⲁⲧⲁⲯⲩⲭⲏ ϣⲧⲟⲣⲧⲣ ⲛϩⲏⲧⲧ ⲉⲧⲃⲉⲡⲁⲓ ϯⲛⲁⲣⲡⲉⲕⲙⲉⲉⲩⲉ ⲡϫⲟⲉⲓⲥ ϩⲙⲡⲕⲁϩ ⲙⲡⲓⲟⲣⲇⲁⲛⲏⲥ ⲙⲛϩⲉⲣⲙⲱⲛ ⲉⲃⲟⲗ ϩⲙⲡⲧⲟⲟⲩ ϣⲏⲙ
ⲡⲛⲟⲩⲛ ⲛⲁⲱϣ ⲟⲩⲃⲉ ⲡⲛⲟⲩⲛ ⲉⲡⲉϩⲣⲟⲟⲩ ⲛⲛⲉⲕⲕⲁⲧⲁϩⲣⲁⲕⲧⲏⲥ ⲛⲉⲕⲣⲟⲟⲩϣ ⲧⲏⲣⲟⲩ ⲙⲛⲛⲉⲕϩⲟⲉⲓⲙ ⲁⲩⲉⲓ ⲉϩⲣⲁⲓ ⲉϫⲱⲓ
ⲡϫⲟⲉⲓⲥ ⲛⲁϩⲱⲛ ⲙⲡⲉϥⲛⲁ ⲙⲡⲉϩⲟⲟⲩ ⲛϥⲟⲩⲟⲛϩϥ ⲉⲃⲟⲗ ⲛⲧⲉⲩϣⲏ ⲉⲣⲉⲡⲁϣⲗⲏⲗ ⲛⲧⲟⲟⲧⲉⲡⲛⲟⲩⲧⲉ ⲙⲡⲁⲱⲛϩ
ϯⲛⲁϫⲟⲟⲥ ⲙⲡⲁⲛⲟⲩⲧⲉ ϫⲉⲛⲧⲕ ⲡⲁⲣⲉϥϣⲟⲡⲧ ⲉⲣⲟⲕ ⲉⲧⲃⲉⲟⲩ ⲁⲕⲣⲡⲁⲱⲃϣ ⲉⲧⲃⲉⲟⲩ ⲁⲕⲕⲁⲁⲧ ⲛⲥⲱⲕ ⲁⲩⲱ ⲉⲧⲃⲉⲟⲩ ϯⲙⲟⲟϣⲉ ⲉⲓⲟⲕⲙ ϩⲙⲡⲧⲣⲉϥⲑⲗⲓⲃⲉ ⲙⲙⲟⲓ ⲛϭⲓⲡⲁϫⲁϫⲉ
ϩⲙⲡⲧⲣⲉⲩⲗⲱϫϩ ⲛⲛⲁⲕⲉⲉⲥ ⲁⲩⲛⲉϭⲛⲟⲩϭⲧ ⲛϭⲓⲛⲉⲧⲑⲗⲓⲃⲉ ⲙⲙⲟⲓ ϩⲙⲡⲧⲣⲉⲩϫⲟⲟⲥ ⲛⲁⲓ ⲙⲙⲏⲛⲉ ϫⲉⲉϥⲧⲱⲛ ⲡⲉⲕⲛⲟⲩⲧⲉ
ⲉⲧⲃⲉⲟⲩ ⲧⲁⲯⲩⲭⲏ ⲧⲉⲗⲩⲡⲉⲓ ⲁⲩⲱ ⲉⲧⲃⲉⲟⲩ ⲧⲉϣⲧⲟⲣⲧⲣ ⲙⲙⲟⲓ ϩⲉⲗⲡⲓⲍⲉ ⲉⲡⲛⲟⲩⲧⲉ ϫⲉϯⲛⲁⲟⲩⲱⲛϩ ⲛⲁϥ ⲉⲃⲟⲗ ⲡⲟⲩϫⲁⲓ ⲙⲡⲁϩⲟ ⲡⲉ ⲡⲁⲛⲟⲩⲧⲉ
ⲟⲩⲟⲓ ⲛⲛⲉⲧⲃⲏⲕ ⲉⲡⲉⲥⲏⲧ ⲉⲕⲏⲙⲉ ⲛⲥⲁⲃⲟⲏⲑⲓⲁ ⲛⲉⲧⲕⲱ ⲛϩⲧⲏⲩ ⲉϩⲛϩⲧⲱⲱⲣ ⲙⲛϩⲉⲛϩⲁⲣⲙⲁ ⲛⲁϣⲱⲟⲩ ⲅⲁⲣ ⲁⲩⲱ ⲉϫⲛⲛⲉϩⲧⲱⲱⲣ ⲉⲧⲟϣ ⲉⲙⲁⲧⲉ ⲁⲩⲱ ⲛⲉⲩⲛⲁϩⲧⲉ ⲁⲛ ⲡⲉ ⲉⲡⲉⲧⲟⲩⲁⲁⲃ ⲙⲡⲓⲥⲣⲁⲏⲗ ⲁⲩⲱ ⲙⲡⲟⲩϣⲓⲛⲉ ⲛⲥⲁⲡⲛⲟⲩⲧⲉ
ⲁⲩⲱ ⲛⲧⲟϥ ⲟⲩⲥⲟⲫⲟⲥ ⲡⲉ ⲁϥⲉⲓⲛⲉ ⲉϫⲱⲟⲩ ⲛϩⲉⲛⲡⲉⲧϩⲟⲟⲩ ⲁⲩⲱ ⲛⲛⲉⲩⲁⲑⲁⲓⲧⲉⲓ ⲙⲡⲉϥϣⲁϫⲉ ⲁⲩⲱ ϥⲛⲁⲧⲱⲟⲩⲛ ⲉϫⲛⲛⲏⲓ ⲛⲛⲣⲱⲙⲉ ⲙⲡⲟⲛⲏⲣⲟⲥ ⲁⲩⲱ ⲉϫⲛⲧⲉⲩϩⲉⲗⲡⲓⲥ ⲉⲧϣⲟⲩⲉⲓⲧ
ⲟⲩⲣⲱⲙⲉ ⲛⲣⲙⲛⲕⲏⲙⲉ ⲛⲟⲩⲛⲟⲩⲧⲉ ⲁⲛ ϩⲉⲛⲥⲁⲣⲝ ⲛϩⲧⲟ ⲁⲩⲱ ϩⲉⲛⲃⲟⲏⲑⲓⲁ ⲁⲛ ⲛⲉ ⲡϫⲟⲉⲓⲥ ⲇⲉ ⲛⲁⲉⲓⲛⲉ ⲛⲧⲉϥϭⲓϫ ⲉϩⲣⲁⲓ ⲉϫⲱⲟⲩ ⲁⲩⲱ ⲥⲉⲛⲁϩⲓⲥⲉ ⲛϭⲓⲛⲉⲧⲃⲟⲏⲑⲉⲓ ⲉⲣⲟⲟⲩ ⲁⲩⲱ ⲥⲉⲛⲁⲧⲁⲕⲟ ⲧⲏⲣⲟⲩ ϩⲓⲟⲩⲥⲟⲡ
ϫⲉⲧⲁⲓ ⲧⲉ ⲧϩⲉ ⲛⲧⲁⲡϫⲟⲉⲓⲥ ϫⲟⲟⲥ ⲛⲁⲓ ϫⲉⲛⲧϩⲉ ⲉϣⲁⲣⲉⲡⲙⲟⲩⲓ ⲱϣ ⲉⲃⲟⲗ ⲏ ⲡⲙⲁⲥ ⲙⲙⲟⲩⲓ ⲉϫⲉⲛ ⲧⲡⲁϩⲥ ⲉⲧϥⲛⲁⲧⲁϩⲟⲥ ⲁⲩⲱ ⲛⲉϥⲱϣ ⲉⲃⲟⲗ ⲉϫⲱⲥ ϣⲁⲛⲧⲉⲛⲧⲟⲟⲩ ⲙⲟⲩϩ ⲉⲃⲟⲗ ϩⲛⲧⲉⲥⲙⲏ ⲙⲡⲉϥϭⲱⲛⲧ ⲁⲩⲱ ⲛⲥⲉϣⲧⲟⲣⲧⲣ ⲉⲧⲃⲉⲡⲁϣⲁⲓ ⲙⲡⲉϥϭⲱⲛⲧ ⲧⲁⲓ ⲧⲉ ⲧϩⲉ ⲉⲧⲉⲣⲉⲡϫⲟⲉⲓⲥ ⲥⲁⲃⲁⲱⲑ ⲛⲏⲩ ⲉⲡⲉⲥⲏⲧ ⲉⲥⲱⲣ ⲉⲃⲟⲗ ⲉϫⲙⲡⲧⲟⲟⲩ ⲛⲥⲓⲱⲛ ⲉϫⲛⲛⲉⲥⲧⲟⲟⲩ
ⲛⲧϩⲉ ⲛϩⲛϩⲁⲗⲏⲧ ⲉⲩϩⲏⲗ ⲧⲁⲓ ⲧⲉ ⲧϩⲉ ⲡϫⲟⲉⲓⲥ ⲛⲁⲣ ⲛⲁϣⲧⲉ ⲉⲧϩⲓⲉⲣⲟⲩⲥⲁⲗⲏⲙ ⲁⲩⲱ ϥⲛⲁⲛⲟⲩϩⲙ ⲛϥⲟⲩϫⲟ ⲁⲩⲱ ⲛϥⲧⲁⲛϩⲟ
ⲕⲉⲧ ⲧⲏⲩⲧⲛ ⲛⲉⲧⲙⲉⲉⲩⲉ ⲉⲡϣⲟϫⲛⲉ ⲉⲧϩⲏⲡ ⲁⲩⲱ ⲛⲁⲛⲟⲙⲟⲛ
ϫⲉϩⲙⲡⲉϩⲟⲟⲩ ⲉⲧⲙⲙⲁⲩ ⲛⲣⲱⲙⲉ ⲛⲁϥⲓ ⲉⲃⲟⲗ ⲙⲙⲟⲟⲩ ⲛⲛⲉⲩⲙⲟⲩⲛⲅ ⲛϭⲓϫ ⲛϩⲁⲧ ⲙⲛⲛⲛⲟⲩⲃ ⲛⲉⲛⲧⲁⲛⲉⲩⲧⲏⲏⲃⲉ ⲧⲁⲙⲓⲟⲟⲩ
ⲁⲩⲱ ⲁⲥⲥⲟⲩⲣ ⲛⲁϩⲉ ϩⲛⲟⲩⲥⲏⲃⲉ ⲛⲣⲱⲙⲉ ⲁⲛ ⲟⲩⲇⲉ ⲛⲟⲩⲥⲏⲃⲉ ⲛⲣⲱⲙⲉ ⲁⲛ ⲧⲉⲧⲛⲛⲁⲟⲩⲟⲙϥ ⲁⲩⲱ ϥⲛⲁⲡⲱⲧ ⲉⲃⲟⲗ ⲁⲛ ϩⲏⲧⲥ ⲛⲟⲩⲥⲏⲃⲉ ⲛϩⲣϣⲓⲡⲉ ⲥⲉⲛⲁϣⲱⲡⲉ ⲉⲩϭⲟⲧⲡ
ⲥⲉⲛⲁϣⲟϫⲡⲟⲩ ⲅⲁⲣ ϩⲛⲟⲩⲡⲉⲧⲣⲁ ⲛⲧϩⲉ ⲛⲟⲩϣⲗϩ ⲁⲩⲱ ⲛⲥⲉϭⲱⲧⲡ ⲡⲉⲧⲡⲏⲧ ⲇⲉ ⲥⲉⲛⲁϭⲟⲡϥ ⲛⲁⲓ ⲛⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲟⲩ ϫⲉⲛⲁⲓⲁⲧϥ ⲙⲡⲉⲧⲉ ⲟⲩⲛⲧϥ ⲟⲩⲥⲡⲉⲣⲙⲁ ϩⲛⲥⲓⲱⲛ ⲁⲩⲱ ϩⲛⲣⲙⲛⲏⲓ ϩⲛⲧϩⲓⲉⲣⲟⲩⲥⲁⲗⲏⲙ
ⲁⲗⲗⲏⲗⲟⲩⲓⲁ ⲟⲩⲱⲛϩ ⲉⲃⲟⲗ ⲡϫⲟⲉⲓⲥ ⲛⲧⲉⲧⲛⲉⲡⲓⲕⲁⲗⲉⲓ ⲙⲡⲉϥⲣⲁⲛ ⲛⲧⲉⲧⲛϫⲱ ⲛⲛⲉϥϩⲃⲏⲩⲉ ϩⲛⲛϩⲉⲑⲛⲟⲥ
ϫⲱ ⲉⲣⲟϥ ⲛⲧⲉⲧⲛⲯⲁⲗⲗⲉⲓ ⲉⲣⲟϥ ⲛⲧⲉⲧⲛϫⲱ ⲛⲛⲉϥϣⲡⲏⲣⲉ ⲧⲏⲣⲟⲩ
ⲛⲧⲉⲧⲛϫⲓⲧⲁⲉⲓⲟ ϩⲙⲡⲉϥⲣⲁⲛ ⲉⲧⲟⲩⲁⲁⲃ ⲙⲁⲣⲉⲡϩⲏⲧ ⲉⲩⲫⲣⲁⲛⲉ ⲛⲛⲉⲧϣⲓⲛⲉ ⲛⲥⲁⲡϫⲟⲉⲓⲥ
ϣⲓⲛⲉ ⲛⲥⲁⲡϫⲟⲉⲓⲥ ⲛⲧⲉⲧⲛϭⲙϭⲟⲙ ϣⲓⲛⲉ ⲛⲥⲁⲡⲉϥϩⲟ ⲛⲟⲩⲟⲉⲓϣ ⲛⲓⲙ
ⲁⲣⲓⲡⲙⲉⲉⲩⲉ ⲛⲛⲉϥϣⲡⲏⲣⲉ ⲛⲧⲉϥⲁⲁⲩ ⲛⲉϥϩⲃⲏⲩⲉ ⲁⲩⲱ ⲛϩⲁⲡ ⲛⲧⲉϥⲧⲁⲡⲣⲟ
ⲡⲉⲥⲡⲉⲣⲙⲁ ⲛⲁⲃⲣⲁϩⲁⲙ ⲛⲉϥϩⲙϩⲁⲗ ⲛϣⲏⲣⲉ ⲛⲓⲁⲕⲱⲃ ⲛⲉϥⲥⲱⲧⲡ
ⲛⲧⲟϥ ⲡⲉ ⲡϫⲟⲉⲓⲥ ⲡⲉⲛⲛⲟⲩⲧⲉ ⲛⲉϥϩⲁⲡ ϩⲙⲡⲕⲁϩ ⲧⲏⲣϥ
ⲁϥⲣⲡⲙⲉⲉⲩⲉ ⲛⲧⲉϥⲇⲓⲁⲑⲏⲕⲏ ϣⲁⲉⲛⲉϩ ⲡϣⲁϫⲉ ⲛⲧⲁϥϩⲱⲛ ⲙⲙⲟϥ ⲉϣⲟ ⲛⲅⲉⲛⲉⲁ
ⲡⲉⲛⲧⲁϥⲥⲙⲛⲧϥ ⲙⲛⲁⲃⲣⲁϩⲁⲙ ⲁⲩⲱ ⲡⲉϥⲁⲛⲁϣ ⲙⲛⲓⲥⲁⲁⲕ
ⲁϥⲧⲁϩⲟϥ ⲉⲣⲁⲧϥ ⲛⲓⲁⲕⲱⲃ ⲙⲡⲣⲟⲥⲧⲁⲅⲙⲁ ⲁⲩⲱ ⲡⲓⲥⲣⲁⲏⲗ ⲉⲩⲇⲓⲁⲑⲏⲕⲏ ⲛϣⲁ ⲉⲛⲉϩ
ⲉϥϫⲱ ⲙⲙⲟⲥ ϫⲉϯⲛⲁϯ ⲛⲁⲕ ⲙⲡⲕⲁϩ ⲛⲭⲁⲛⲁⲁⲛ ⲛⲥⲕⲛⲟⲩϩ ⲛⲧⲉⲧⲛⲕⲗⲏⲣⲟⲛⲟⲙⲓⲁ
ϩⲙⲡⲧⲣⲉⲩϣⲱⲡⲉ ⲉⲩⲥⲟⲃⲕ ϩⲛⲧⲉⲩⲏⲡⲉ ⲉⲩⲥⲟⲃⲕ ⲉⲩⲟ ⲛⲣⲙⲛϭⲟⲓⲗⲉ ⲛϩⲏⲧϥ
ⲁⲩⲉⲓ ⲉⲃⲟⲗ ϩⲛⲟⲩϩⲉⲑⲛⲟⲥ ⲉⲩϩⲉⲑⲛⲟⲥ ⲁⲩⲱ ⲉⲃⲟⲗ ϩⲛⲕⲉⲙⲛⲧⲣⲣⲟ ⲉⲕⲉⲗⲁⲟⲥ
ⲙⲡϥⲕⲁⲣⲱⲙⲉ ⲉϫⲓⲧⲟⲩ ⲛϭⲟⲛⲥ ⲁϥϫⲡⲓⲉϩⲉⲛⲉⲣⲱⲟⲩ ⲉⲧⲃⲏⲧⲟⲩ
ϫⲉⲙⲡⲣϫⲱϩ ⲉⲛⲁⲭⲣⲓⲥⲧⲟⲥ ⲙⲡⲣⲡⲟⲛⲏⲣⲉⲩⲉ ϩⲛⲛⲁⲡⲣⲟⲫⲏⲧⲏⲥ
ⲁϥⲙⲟⲩⲧⲉ ⲉⲩϩⲉⲃⲱⲱⲛ ⲉϫⲙⲡⲕⲁϩ ⲁϥⲟⲩⲱϣϥ ⲙⲡⲧⲁϫⲣⲟ ⲙⲡⲟⲉⲓⲕ
ⲁϥϫⲉⲩⲟⲩⲣⲱⲙⲉ ϩⲁⲧⲉⲩϩⲏ ⲁⲩϯ ⲛⲓⲱⲥⲏⲫ ⲉⲃⲟⲗ ⲉⲩϩⲙϩⲁⲗ
ⲁⲩⲑⲃⲃⲓⲉⲛⲉϥⲟⲩⲉⲣⲏⲧⲉ ϩⲙⲡⲉⲓⲛⲉ ⲛϩⲟⲙⲛⲧ ⲁⲧⲉϥⲯⲩⲭⲏ ⲥⲉⲓⲛⲉ ϩⲛⲟⲩⲡⲉⲛⲓⲡⲉ
ϣⲁⲛⲧⲉϥⲉⲓ ⲛϭⲓⲡⲉϥϣⲁϫⲉⲡϣⲁϫⲉ ⲙⲡϫⲟⲉⲓⲥ ⲡⲉⲛⲧⲁϥⲡⲁⲥⲧϥ
ⲁⲡⲣⲣⲟ ϫⲟⲟⲩ ⲁϥⲃⲟⲗϥ ⲉⲃⲟⲗ ⲡⲁⲣⲭⲱⲛ ⲛⲛⲗⲁⲟⲥ ⲁϥⲕⲁⲁϥ ⲉⲃⲟⲗ
ⲁϥⲕⲁⲑⲓⲥⲧⲁ ⲙⲙⲟϥ ⲛϫⲟⲉⲓⲥ ⲉϫⲙⲡⲉϥⲏⲓ ⲁⲩⲱ ⲛⲁⲣⲭⲱⲛ ⲙⲡⲉⲧⲛⲧⲁϥ ⲧⲏⲣϥ
ⲉϯⲥⲃⲱ ⲛⲛⲉϥⲁⲣⲭⲱⲛ ⲛⲧⲉϥϩⲉ ⲁⲩⲱ ⲉⲧⲥⲁⲃⲉ ⲛⲉϥϩⲗⲗⲟ
ⲁⲡⲓⲥⲣⲁⲏⲗ ⲃⲱⲕ ⲉϩⲣⲁⲓ ⲉⲕⲏⲙⲉ ⲓⲁⲕⲱⲃ ⲁϥϭⲟⲓⲗⲉ ⲉⲡⲕⲁϩ ⲛⲭⲁⲙ
ⲁϥⲁⲩⲝⲁⲛⲉ ⲙⲡⲉϥⲗⲁⲟⲥ ⲉⲙⲁⲧⲉ ⲁϥϯϭⲟⲙ ⲛⲁϥ ⲉϩⲟⲩⲉ ⲛⲉϥϫⲓϫⲉⲉⲩⲉ
ⲁϥⲕⲧⲉⲡⲉϥϩⲏⲧ ⲉⲙⲉⲥⲧⲉⲡⲉϥⲗⲁⲟⲥ ⲁⲩⲱ ⲉⲣⲕⲣⲟϥ ϩⲛⲛⲉϥϩⲙϩⲁⲗ
ⲁϥϫⲉⲩⲙⲱⲩⲥⲏⲥ ⲡⲉϥϩⲙϩⲁⲗ ⲙⲛⲁⲁⲣⲱⲛ ⲡⲉⲛⲧⲁϥⲥⲟⲧⲡϥ
ⲁϥⲕⲱ ⲛϩⲏⲧⲟⲩ ⲛⲛϣⲁϫⲉ ⲛⲛⲉϥⲙⲁⲉⲓⲛ ⲁⲩⲱ ⲛⲉϥϣⲡⲏⲣⲉ ϩⲙⲡⲕⲁϩ ⲛⲭⲁⲙ
ⲁϥϫⲟⲟⲩ ⲛⲟⲩⲕⲁⲕⲉ ⲁϥϩⲟⲃⲥⲟⲩ ⲁⲩⲱ ⲁϥϯⲛⲟⲩϭⲥ ⲛⲛⲉϥϣⲁϫⲉ
ⲁϥⲕⲧⲟ ⲛⲛⲉⲩⲙⲟⲟⲩ ⲉⲩⲥⲛⲟϥ ⲁⲩⲱ ⲁϥⲙⲟⲩⲟⲩⲧ ⲛⲛⲉⲩⲧⲃⲧ
ⲁⲡⲉⲩⲕⲁϩ ⲧⲁⲩⲟ ⲉϩⲣⲁⲓ ⲛϩⲉⲛⲕⲣⲟⲩⲣ ϩⲛⲛⲧⲁⲙⲉⲓⲟⲛ ⲛⲛⲉⲩⲣⲣⲱⲟⲩ
ⲁϥϫⲟⲟⲥ ⲁϥⲉⲓ ⲛϭⲓⲡⲁϥ ⲛⲟⲩϩⲟⲣ ⲁⲩⲱ ⲡⲉϩⲗⲱⲙ ϩⲛⲛⲉⲩⲧⲟϣ ⲧⲏⲣⲟⲩ
ⲁϥⲕⲱ ⲛⲛⲉⲩϩⲱⲟⲩ ⲛⲁⲗ ⲛⲡⲉ ⲛⲕⲱϩⲧ ⲉϥⲙⲟⲩϩ ϩⲙⲡⲉⲩⲕⲁϩ
ⲁϥⲡⲁⲧⲁⲥⲥⲉⲓ ⲛⲛⲉⲩⲃⲱ ⲛⲉⲗⲟⲟⲗⲉ ⲙⲛⲛⲉⲩⲃⲱ ⲛⲕⲛⲧⲉ
ⲁϥⲟⲩⲱϣϥ ⲛϣⲏⲛ ⲛⲓⲙ ⲛⲛⲉⲩⲧⲟϣ ⲁϥϫⲟⲟⲥ ⲁϥⲉⲓ ⲛϭⲓⲡⲉϣϫⲉ ⲁⲩⲱ ⲡⲉⲃⲣⲟⲩⲭⲟⲥ ⲉⲧⲉⲙⲛⲧϥⲏⲡⲉ
ⲁϥⲟⲩⲱⲙ ⲙⲡⲉⲭⲟⲣⲧⲟⲥ ⲧⲏⲣϥ ⲙⲡⲉⲩⲕⲁϩ
ⲁϥⲡⲁⲧⲁⲥⲥⲉⲓ ⲛϣⲣⲡ ⲙⲙⲓⲥⲉ ⲛⲓⲙ ⲙⲡⲉⲩⲕⲁϩ ⲧⲁⲡⲁⲣⲭⲏ ⲛⲛⲉⲩϩⲓⲥⲉ ⲧⲏⲣⲟⲩ
ⲁϥⲛⲧⲟⲩ ⲉⲃⲟⲗ ϩⲙⲡϩⲁⲧ ⲙⲛⲡⲛⲟⲩⲃ ⲛⲉⲙⲛⲡⲉⲧϭⲟⲟⲃ ϩⲛⲛⲉⲩⲫⲩⲗⲏ
ⲁⲕⲏⲙⲉ ⲉⲩⲫⲣⲁⲛⲉ ϩⲙⲡⲉⲩⲉⲓ ⲉⲃⲟⲗ ϫⲉⲁⲧⲉⲩϩⲟⲧⲉ ⲉⲓ ⲉϩⲣⲁⲓ ⲉϫⲱⲟⲩ
ⲁϥⲡⲉⲣϣⲟⲩⲕⲗⲟⲟⲗⲉ ⲉⲃⲟⲗ ⲣϩⲁⲓⲃⲉⲥ ⲉⲣⲟⲟⲩ ⲙⲛⲟⲩⲕⲱϩⲧ ⲉⲣⲟⲩⲟⲉⲓⲛ ⲉⲣⲟⲟⲩ ⲛⲧⲉⲩϣⲏ
ⲁⲩⲁⲓⲧⲉⲓ ⲛϩⲉⲛⲁϥ ⲁⲥⲉⲓ ⲛⲁⲩ ⲛϭⲓⲟⲩϩⲏ ⲙⲡⲏⲣⲉ ⲁϥⲧⲥⲓⲟⲩ ⲙⲡⲟⲉⲓⲕ ⲛⲧⲡⲉ
ⲁϥⲡⲱϩ ⲛⲟⲩⲡⲉⲧⲣⲁ ⲁϩⲉⲛⲙⲟⲟⲩ ϣⲟⲩⲟ ⲉⲃⲟⲗ ⲁϩⲉⲛⲓⲉⲣⲱⲟⲩ ⲥⲱⲕ ϩⲛϩⲉⲛⲙⲁ ⲉⲙⲛⲙⲟⲟⲩ ⲛϩⲏⲧⲟⲩ
ϫⲉⲁϥⲣⲡⲙⲉⲉⲩⲉ ⲙⲡⲉϥϣⲁ ϫⲉⲉⲧⲟⲩⲁⲁⲃ ⲉⲛⲧⲁϥⲥⲙⲛⲧϥ ⲙⲛⲁⲃⲣⲁϩⲁⲙ ⲡⲉϥϩⲙϩⲁⲗ
ⲁϥⲛⲡⲉϥⲗⲁⲟⲥ ⲉⲃⲟⲗ ϩⲛⲟⲩⲧⲉⲗⲏⲗ ⲁⲩⲱ ⲛⲉϥⲥⲱⲧⲡ ϩⲛⲟⲩⲟⲩⲛⲟϥ
ⲁϥϯ ⲛⲁⲩ ⲛⲛⲉⲭⲱⲣⲁ ⲛⲛϩⲉⲑⲛⲟⲥ ⲁⲩⲕⲗⲏⲣⲟⲛⲟⲙⲉⲓ ⲛⲛϩⲓⲥⲉ ⲛⲛⲗⲁⲟⲥ
ϫⲉⲕⲁⲥ ⲉⲩⲉϩⲁⲣⲉϩ ⲉⲛⲉϥⲇⲓⲕⲁⲓⲱⲙⲁ ⲁⲩⲱ ⲛⲥⲉϣⲓⲛⲉ ⲛⲥⲁⲡⲉϥⲛⲟⲙⲟⲥ
. . . ⲡⲉⲕϩⲙϩⲁⲗ ϩⲣⲁⲓ ⲅⲁⲣ ϩⲙⲡⲁϭⲉⲣⲱⲃ ⲁⲓϫⲓⲟⲟⲣ ⲉⲡⲓⲟⲣⲇⲁⲛⲏⲥ ⲧⲉⲛⲟⲩ ⲇⲉ ⲁⲓⲉⲣⲡⲁⲣⲉⲙⲃⲟⲗⲏ ⲥⲛⲧⲉ
ⲙⲁⲧⲟⲩϫⲟⲓ ⲉⲃⲟⲗ ϩⲛⲧϭⲓϫ ⲙⲡⲁⲥⲟⲛ ⲁⲩⲱ ⲉⲃⲟⲗ ϩⲛⲧϭⲓϫ ⲛⲏⲥⲁⲩ ϫⲉϯⲣϩⲟⲧⲉ ⲁⲛⲟⲕ ϩⲏⲧϥ ⲙⲏⲡⲟⲧⲉ ⲛϥⲉⲓ ⲛϥⲣⲱϩⲧ ⲙⲙⲟⲓ ⲁⲩⲱ ⲙⲙⲁⲁⲩ ⲉϩⲣⲁⲓ ⲉϫⲛⲛⲉⲩϣⲏⲣⲉ
ⲛⲧⲟⲕ ⲇⲉ ⲁⲕϫⲟⲟⲥ ϫⲉϯⲛⲁⲉⲣⲡⲉⲧⲛⲁⲛⲟⲩϥ ⲛⲁⲕ ⲁⲩⲱ ϯⲛⲁⲕⲱ ⲙⲡⲉⲕⲥⲡⲉⲣⲙⲁ ⲛⲧϩⲉ . . .
. . . ⲙⲏⲧ ⲛⲥⲏϭ
ⲁϥⲧⲁⲁⲩ ⲉⲃⲟⲗ ϩⲓⲧⲛⲧⲉⲩϭⲓϫ ⲛⲛⲉϥϩⲙϩⲁⲗ ⲡⲟϩⲉ ⲡⲟϩⲉ ⲙⲁⲩⲁⲁϥ ⲡⲉϫⲉⲓⲁⲕⲱⲃ ⲇⲉ ⲛⲛⲉϥϩⲙϩⲁⲗ ϫⲉⲙⲟⲟϣⲉ ϩⲁⲧⲁϩⲏ ⲛⲧⲉⲧⲛⲉⲓⲣⲉ ⲛⲟⲩⲡⲱⲣϫ ⲛⲧⲙⲏⲧⲉ ⲛⲟⲩⲟϩⲉ ⲉⲩⲟϩⲉ
ⲁⲩⲱ ⲥⲁⲟⲩⲗ ⲁϥⲥⲱⲧⲡ ⲛⲁϥ ⲙⲙⲁⲁⲃ ⲛϣⲉ ⲛⲣⲱⲙⲉ ⲉⲃⲟⲗ ϩⲛⲛⲉⲣⲱⲙⲉ ⲙⲡⲓⲥⲣⲁⲏⲗ ϫⲟⲩⲱⲧ ⲇⲉ ⲛϣⲉ ⲛⲣⲱⲙⲉ ⲛⲉⲩⲟⲩⲏϩ ⲛⲥⲁⲥⲟⲩⲗ ϩⲙⲙⲁⲭⲙⲁⲥ ⲁⲩⲱ ϩⲙⲡⲧⲟⲟⲩ ⲛⲃⲁⲓⲑⲏⲗ ⲁⲩⲱ ⲙⲏⲧ ⲛϣⲉ ⲛⲣⲱⲙⲉ ⲛⲉⲩϣⲟⲟⲡ ⲙⲛⲓⲱⲛⲁⲑⲁⲛ ϩⲛⲅⲁⲃⲁⲁ ⲛⲃⲉⲛⲓⲁⲙⲓⲛ ⲡⲕⲉϣⲱϫⲡ ⲇⲉ ⲙⲡⲗⲁⲟⲥ ⲁϥϫⲟⲟⲩⲥⲟⲩ ⲉϩⲣⲁⲓ ⲡⲟⲩⲁ ⲡⲟⲩⲁ ⲉⲡⲉϥⲙⲁ ⲛϣⲱⲡⲉ
ⲓⲱⲛⲁⲑⲁⲛ ⲇⲉ ⲁϥⲡⲁⲧⲁⲥⲥⲉⲓ ⲛⲁⲥⲓⲃ ⲡⲁⲗⲗⲟⲫⲩⲗⲟⲥ ⲡⲉⲧⲟⲩⲏϩ ϩⲙⲡⲃⲟⲩⲛⲟⲥ ⲁⲩⲱ ⲛⲁⲗⲗⲟⲫⲩⲗⲟⲥ ⲁⲩⲥⲱⲧⲙ ⲥⲁⲟⲩⲗ ⲇⲉ ⲁϥⲥⲁⲗⲡⲓⲍⲉ ⲛⲟⲩⲥⲁⲗⲡⲓⲅⲝ ⲉⲃⲟⲗ ϩⲙⲡⲕⲁϩ ⲧⲏⲣϥⲉϥϫⲱ ⲙⲙⲟⲥ ϫⲉⲛϩⲙϩⲁⲗ ⲁⲩⲁⲑⲉⲧⲉⲓ ⲁⲩϥⲓ ϫⲱⲟⲩ
ⲁⲩⲱ ⲡⲓⲥⲣⲁⲏⲗ ⲧⲏⲣϥ ⲁⲩⲥⲱⲧⲙ ϫⲉⲥⲁⲟⲩⲗ ⲁϥⲡⲁⲧⲁⲥⲥⲉⲓ ⲛⲁⲥⲓⲃ ⲡⲁⲗⲗⲟⲫⲩⲗⲟⲥ ⲁϥⲃⲟⲧϥ ⲉⲃⲟⲗ ⲁⲩⲱ ⲁⲩϯ ϣⲓⲡⲉ ⲛⲛⲟⲗⲗⲟⲫⲩⲗⲟⲥ ⲡⲗⲁⲟⲥ ⲇⲉ ⲁϥⲱϣ ⲉⲃⲟⲗ ⲉⲧⲣⲉⲩⲟⲩⲁϩⲟⲩ ⲛⲥⲁⲥⲁⲟⲩⲗ ϩⲛⲅⲁⲗⲅⲁⲗⲁ
ⲛⲁⲗⲗⲟⲫⲩⲗⲟⲥ ⲇⲉ ⲁⲩⲥⲱⲟⲩϩ ⲉϩⲟⲩⲛ ⲉⲩⲡⲟⲗⲉⲙⲟⲥ ⲉⲙⲓϣⲉ ⲙⲛⲡⲓⲥⲣⲁⲏⲗ ⲁⲩⲧⲱⲟⲩⲛ ⲁⲩⲃⲱⲕ ⲉⲣⲱϥ ⲙⲡⲓⲥⲣⲁⲏⲗ ⲛϭⲓϣⲟⲙⲛⲧ ⲛⲧⲃⲁ ⲛϩⲁⲣⲙⲁ ⲁⲩⲱ ⲥⲟⲟⲩ ⲛϣⲟ ⲛϩⲓⲡⲡⲉⲩⲥ ⲁⲩⲱ ⲡⲉⲩⲗⲁⲟⲥ ⲉϥⲟ ⲛⲧϩⲉ ⲙⲡϣⲱ ⲛⲧⲑⲁⲗⲁⲥⲥⲁ ϩⲛⲧⲉϥⲁϣⲏ ⲁⲩⲉⲓ ⲁⲩⲧⲁⲁⲩ ⲉϩⲣⲁⲓ ⲉⲙⲁⲭⲙⲁⲥ ⲙⲡⲉⲙⲧⲟ ⲉⲃⲟⲗ ⲛⲃⲏⲑⲟⲣⲟⲛ ⲙⲡⲉϥⲣⲏⲥ
ⲁⲩⲱ ⲛⲣⲱⲙⲉ ⲙⲡⲓⲥⲣⲁⲏⲗ ⲁⲩⲛⲁⲩ ϫⲉⲛⲥⲉⲛⲁⲉϣϭⲙϭⲟⲙ ⲁⲛ ⲉⲁϩⲉⲣⲁⲧⲟⲩ ⲉⲣⲟⲟⲩ ⲡⲗⲁⲟⲥ ⲙⲡⲓⲥⲣⲁⲏⲗ ⲁⲩϩⲟⲡⲟⲩ ϩⲛⲙϩⲁⲁⲩ ⲁⲩⲱ ϩⲛⲛⲉⲃⲏⲃ ⲁⲩⲱ ϩⲛⲛⲉϩⲓⲉⲓⲧ ⲙⲛⲛⲉϣⲏⲓ
ⲛⲉⲧⲛⲁⲡⲱⲧ ⲇⲉ ⲁⲩϫⲓⲟⲟⲣ ⲙⲡⲓⲟⲣⲇⲁⲛⲏⲥ ⲁⲩⲃⲱⲕ ⲉϩⲣⲁⲓ ⲉⲡⲕⲁϩ ⲛⲅⲁⲇ ⲙⲛⲅⲁⲗⲁⲁⲇ ⲥⲁⲟⲩⲗ ⲇⲉ ⲉⲧⲓ ⲛⲉϥϩⲛ ⲅⲁⲗⲅⲁⲗⲁ ⲡⲗⲁⲟⲥ ⲧⲏⲣϥ ⲉⲧⲟⲩⲏϩ ⲛⲥⲱϥ ⲁⲩϣⲧⲟⲣⲧⲣ
ⲁⲩⲱ ⲡⲥⲁϣϥ ⲛϩⲟⲟⲩ ⲁⲩⲟⲩⲱ ⲛⲧⲙⲛⲧⲙⲉⲧⲣⲉ ⲛⲧϩⲉ ⲛⲧⲁⲥⲁⲙⲟⲩⲏⲗ ϫⲟⲟⲥ ⲛⲁϥ
ⲡⲉϫⲉⲥⲁⲟⲩⲗ ϫⲉⲁⲩⲉⲓⲥ ⲛⲧⲁⲧⲁⲗⲟ ⲉϩⲣⲁⲓ ⲛⲛⲉϭⲗⲓⲗ ⲙⲛⲛⲉⲑⲩⲥⲓⲁ ⲛⲉⲓⲣⲏⲛⲓⲕⲟⲛ ⲁⲩⲱ ⲥⲁⲟⲩⲗ ⲁϥⲧⲁⲗⲟ ⲉϩⲣⲁⲓⲙⲡϩⲟⲗⲟⲕⲁⲩⲧⲱⲙⲉ
ⲛⲧⲉⲣⲉϥⲟⲩⲱ ⲇⲉ ⲉϥⲧⲁⲗⲟ ⲉϩⲣⲁⲓ ⲙⲡϩⲟⲗⲟⲕⲁⲩⲧⲱⲙⲁ ⲥⲁⲙⲟⲩⲏⲗ ⲁϥⲓ ⲁⲩⲱ ⲥⲁⲟⲩⲗ ⲁϥⲓ ⲉⲃⲟⲗ ϩⲏⲧϥ ⲉⲧⲣⲉϥⲥⲙⲟⲩ ⲉⲣⲟϥ
ⲡⲉϫⲉⲥⲁⲙⲟⲩⲏⲗ ⲛⲁϥ ϫⲉⲛⲧⲁⲕⲣ ⲟⲩ ⲡⲉϫⲉⲥⲁⲟⲩⲗ ϫⲉⲉⲃⲟⲗ ϫⲉⲁⲓⲛⲁⲩ ϫⲉⲡⲗⲁⲟⲥ ⲁϥⲃⲱⲕ ⲁϥⲕⲁⲁⲧ ⲁⲩⲱ ⲛⲧⲟⲕ ⲙⲡⲉⲕⲉⲓ ⲛⲁⲓ ⲕⲁⲧⲁⲡⲧⲱϣ ⲛⲛⲉϩⲟⲟⲩ ⲛⲧϩⲉ ⲛⲧⲁⲕⲉⲣⲙⲛⲧⲣⲉ ⲛⲁⲓ ⲁⲩⲱ ⲛⲁⲗⲗⲟⲫⲩⲗⲟⲥ ⲁⲩⲥⲱⲟⲩϩ ⲉⲙⲁⲭⲙⲁⲥ
ⲁⲓϫⲟⲟⲥ ϫⲉⲧⲉⲛⲟⲩ ⲛⲁⲗⲗⲟⲫⲩⲗⲟⲥ ⲛⲁⲉⲓ ⲛⲁⲓ ⲉϩⲣⲁⲓ ⲉⲅⲁⲗⲅⲁⲗⲁ ⲉⲙⲡⲓⲧⲉⲃϩ ⲡϩⲟ ⲙⲡϫⲟⲉⲓⲥ ⲁⲓⲉⲅⲕⲣⲁⲧⲉⲩⲉ ⲙⲙⲟⲓ ⲁⲓⲧⲁⲗⲟ ⲛⲛⲉϭⲗⲓⲗ ⲉϩⲣⲁⲓ
ⲡⲉϫⲉⲥⲁⲙⲟⲩⲏⲗ ⲇⲉ ⲉϩⲟⲩⲛ ϩⲛⲥⲁⲟⲩⲗ ϫⲉⲙⲡⲉⲕϯϩⲏⲩ ⲉⲃⲟⲗ ϫⲉⲙⲡⲉⲕϩⲁⲣⲉϩ ⲉⲧⲁⲉⲛⲧⲟⲗⲏ ⲛⲧⲁⲡϫⲟⲉⲓⲥ ϩⲱⲛ ⲙⲙⲟⲥ ⲉⲧⲟⲟⲧⲕ ⲁⲩⲱ ⲧⲉⲛⲟⲩ ⲛⲧϩⲉ ⲛⲧⲁⲡϫⲟⲉⲓⲥ ⲥⲃⲧⲉ ⲧⲉⲕⲙⲛⲧⲣⲣⲟ ⲉⲧⲣⲉⲥϣⲱⲡⲉ ⲛⲁⲕ ϣⲁⲃⲟⲗ ⲉϫⲙⲡⲓⲥⲣⲁⲏⲗ
ⲧⲉⲛⲟⲩ ϭⲉ ⲧⲉⲕⲙⲛⲧⲣⲣⲟ ⲛⲥⲛⲁⲁϩⲉⲣⲁⲧⲥ ⲁⲛ ⲁⲩⲱ ⲡϫⲟⲉⲓⲥ ⲛⲁⲕⲱⲧⲉ ⲛⲁϥ ⲛⲥⲁⲟⲩⲣⲱⲙⲉ ⲕⲁⲧⲁⲡⲉϥϩⲏⲧ ⲛⲧⲉⲡϫⲟⲉⲓⲥ ϩⲱⲛ ⲉⲧⲟⲟⲧϥ ⲉⲧⲣⲉϥⲣⲁⲣⲭⲱⲛ ⲉϫⲙⲡⲉϥⲗⲁⲟⲥ ⲉⲃⲟⲗ ϫⲉⲙⲡⲉⲕϩⲁⲣⲉϩ ⲉⲛⲉⲛⲧⲟⲗⲏ ⲛⲧⲁⲡϫⲟⲉⲓⲥ ϩⲱⲛ ⲙⲙⲟⲟⲩ ⲉⲧⲟⲟⲧⲕ
ⲁⲩⲱ ⲥⲁⲙⲟⲩⲏⲗ ⲁϥⲧⲱⲟⲩⲛ ⲁϥⲙⲟⲟϣⲉ ⲉⲃⲟⲗ ϩⲛⲅⲁⲗⲅⲁⲗⲁ ⲉϩⲣⲁⲓ ⲉⲧⲉϥϩⲓⲏ ⲡϣⲱϫⲡ ⲇⲉ ⲙⲡⲗⲁⲟⲥ ⲁⲩⲉⲓ ⲉϩⲣⲁⲓ ⲉⲩⲟⲩⲏϩ ⲛⲥⲁⲥⲁⲟⲩⲗ ⲉⲧⲣⲉⲩⲁⲡⲁⲛⲧⲁ ⲉⲡⲉⲩⲗⲁⲟⲥ ⲛⲣⲉϥⲡⲟⲗⲩⲙⲉⲓⲉⲁⲩⲉⲓ ⲉⲃⲟⲗ ϩⲛⲅⲁⲗⲅⲁⲗⲁ ⲉϩⲣⲁⲓ ⲉⲕⲁⲃⲁⲁ ⲡⲕⲁϩ ⲛⲃⲉⲛⲓⲁⲙⲓⲛ ⲁⲩⲱ ⲥⲁⲟⲩⲗ ⲁϥϭⲙ ⲡϣⲓⲛⲉ ⲙⲡⲗⲁⲟⲥ ⲛⲧⲁⲩϩⲉ ⲉⲣⲟϥ ⲛⲙⲙⲁϥ ⲉⲩⲛⲁⲣ ⲥⲟⲟⲩ ⲛϣⲉ ⲛⲣⲱⲙⲉ
ⲥⲁⲟⲩⲗ ⲇⲉ ⲙⲛⲓⲱⲛⲁⲑⲁⲛ ⲡⲉϥϣⲏⲣⲉ ⲁⲩⲱ ⲡⲗⲁⲟⲥ ⲛⲧⲁⲩϩⲉ ⲉⲣⲟϥ ⲛⲙⲙⲁⲩ ⲁⲩϩⲙⲟⲟⲥ ϩⲛⲅⲁⲃⲁⲁ ⲡⲕⲁϩ ⲛⲃⲉⲛⲓⲁⲙⲓⲛ ⲁⲩⲣⲓⲙⲉ ⲁⲩⲱ ⲛⲁⲗⲗⲟⲫⲩⲗⲟⲥ ⲁⲩⲧⲁⲁⲩ ⲉϩⲣⲁⲓ ⲉⲙⲁⲭⲙⲁⲥ
ⲛⲣⲉϥⲧⲁⲕⲟ ⲁⲩⲉⲓ ⲉⲃⲟⲗ ϩⲛⲧⲥⲱϣⲉ ⲛⲛⲁⲗⲗⲟⲫⲩⲗⲟⲥ ⲉⲩⲛⲁⲉⲣϣⲟⲙⲛⲧ ⲛⲉⲙⲗⲁϩ ⲡⲟⲩⲁ ⲛⲛⲉⲙⲗⲁϩ ⲉⲣⲉϩⲣⲁϥ ϭⲱϣⲧ ⲉⲧⲉϩⲓⲏ ⲛⲧⲱⲫⲩⲣⲟⲛ ⲉϫⲙⲡⲕⲁϩ ⲛⲥⲱⲅⲁⲣ
ⲁⲩⲱ ⲡⲕⲉⲉⲙⲡⲗⲁϩ ⲉⲣⲉϩⲣⲁϥ ϭⲱϣⲧ ⲉⲧⲉϩⲓⲏ ⲛⲅⲁⲃⲁⲁ ⲧⲉⲧⲛⲟⲩϫⲉ ⲉϩⲣⲁⲓ ⲉⲅⲁⲓ ⲛⲧⲉⲥⲁⲙⲓⲛ
ⲙⲡⲟⲩϩⲉ ⲇⲉ ⲉϩⲁⲙⲕⲏⲗⲗⲉ ⲙⲡⲉⲛⲓⲡⲉ ϩⲙⲡⲕⲁϩ ⲧⲏⲣϥ ⲙⲡⲓⲥⲣⲁⲏⲗ ⲉⲧⲃⲉⲡⲁⲓ ⲛⲁⲗⲗⲟⲫⲩⲗⲟⲥ ⲁⲩϫⲟⲟⲥ ϫⲉⲛⲥⲉⲛⲁⲧⲁⲙⲓⲉ ⲥⲏϥⲉ ⲁⲛ ⲛϭⲓⲛϩⲉⲃⲣⲁⲓⲟⲥ ϩⲓⲙⲉⲣⲉϩ
ⲁⲩⲱ ⲡⲓⲥⲣⲁⲏⲗ ⲧⲏⲣϥ ⲛⲉⲩⲛⲏⲩ ⲉϩⲣⲁⲓ ⲉⲡⲕⲁϩ ⲛⲛⲁⲗⲗⲟⲫⲩⲗⲟⲥ ⲉⲧⲣⲉⲡⲟⲩⲁ ⲡⲟⲩⲁ ⲱⲧϩ ⲙⲡⲉϥⲟϩⲥ ⲁⲩⲱ ⲡⲟⲩⲁ ⲡⲟⲩⲁ ⲉⲧⲣⲉϥⲱⲧϩ ⲙⲡⲉϥⲕⲉⲗⲉⲃⲓⲛ ⲙⲛⲧⲉϥϩⲉⲗⲕⲟⲩ ⲙⲛⲡⲉϥⲥⲟⲧⲃⲉϥ ⲛⲉⲣϩⲱⲃ
ⲡϫⲱⲱⲗⲉ ⲇⲉ ⲏ ⲡⲱϩⲥ ⲛⲉⲁϥⲉⲓ ⲉⲃⲟⲗ ⲉⲟϩⲥϥ ⲛⲉⲩⲥⲕⲉⲩⲏ ⲇⲉ ⲛⲉⲣⲉ ⲧⲟⲃϩⲉ ⲧⲟⲃϩⲉ ⲛⲁⲉⲣϣⲟⲙⲧⲉ ⲛⲥⲁⲧⲉⲉⲣⲉ ⲛϩⲣⲏϣⲉ ⲁⲩⲱ ⲡⲕⲉⲗⲉⲃⲓⲛ ⲙⲛⲡⲟϩⲥ ⲡⲉⲓϣⲓ ⲛⲟⲩⲱⲧ ⲙⲙⲟⲟⲩ ⲡⲉ
ⲁⲥϣⲱⲡⲉⲇⲉ ϩⲛⲛⲉϩⲟⲟⲩ ⲙⲡⲡⲟⲗⲉⲙⲟⲥ ⲙⲙⲁⲭⲙⲁⲥ ⲙⲡⲟⲩϩⲉ ⲉⲥⲏϥⲉ ϩⲓⲙⲉⲣⲉϩ ⲛⲧⲟⲟⲧϥ ⲙⲡⲗⲁⲟⲥ ⲧⲏⲣϥ ⲉⲧⲙⲟⲟϣⲉ ⲙⲛⲥⲁⲟⲩⲗ ⲁⲩⲱ ⲙⲛⲓⲱⲛⲁⲑⲁⲛ ⲡⲉϥϣⲏⲣⲉ ⲁⲩϭⲓⲛⲉ ⲇⲉ ⲛⲧⲉⲥⲁⲟⲩⲗ ⲙⲛⲓⲱⲛⲁⲑⲁⲛ ⲡⲉϥϣⲏⲣⲉ
ⲓⲱⲛⲁⲑⲁⲛ ⲇⲉ ⲁϥⲉⲓ ⲉⲃⲟⲗ ϩⲙⲡⲙⲏⲏϣⲉ ⲛⲛⲁⲗⲗⲟⲫⲩⲗⲟⲥ ϩⲙⲡⲉⲕⲣⲟ ⲙⲙⲁⲭⲙⲁⲥ ⲙⲡⲉϥⲧⲁⲙⲉ ⲡⲉϥⲉⲓⲱⲧ
ⲁ ⲥⲱⲫⲁⲣ ⲇⲉ ⲡⲙⲓⲛⲛⲁⲓⲟⲥ ⲟⲩⲱϣⲃ ⲉϥϫⲱ ⲙⲙⲟⲥ
ϫⲉⲡⲉⲧⲟ ⲛϩⲁϩ ⲛϣⲁϫⲉ ϣⲁϥⲥⲉⲧⲙ ⲡⲉⲩⲟⲩϩⲙ ⲏ ⲉⲣⲉⲡⲣⲉϥϣⲁϫⲉ ⲙⲉⲉⲩⲉ ϫⲉⲟⲩⲇⲓⲕⲁⲓⲟⲥ ⲡⲉ
ⲛⲁⲓⲁⲧϥ ⲙⲡⲣⲱⲙⲉ ⲛϣⲁⲣⲁϩⲉ ⲙⲡⲣⲁϣⲁⲓ ϩⲛⲛⲉⲕϣⲁϫⲉ ⲙⲛⲡⲉⲧϫⲓϩⲁⲡ ⲅⲁⲣ ⲟⲩⲃⲏⲕ .
ⲙⲡⲣϫⲟⲟⲥ ϫⲉϯⲟⲩⲁⲁⲃ ⲅⲁⲣ ϩⲛⲛⲁϩⲃⲏⲩⲉ ⲁⲩⲱ ϯⲥⲟⲧⲡ ⲙⲡⲉϥⲙⲧⲟ ⲉⲃⲟⲗ
ⲁⲗⲗⲁ ⲉⲣⲉⲡϫⲟⲉⲓⲥ ⲛⲁϣⲁϫⲉ ⲛⲙⲙⲁⲕ ⲛⲁϣⲛϩⲉ .
ⲉⲓⲧⲁ ϥⲛⲁϫⲱ ⲛⲁⲕ ⲛⲧϭⲟⲙ ⲛⲧⲥⲟⲫⲓⲁ ϫⲉϥⲛⲁϣⲱⲡⲉ ⲉϥⲕⲏⲃ ⲙⲡⲉⲧⲉⲓⲛⲉ ⲙⲙⲟⲕ ⲧⲟⲧⲉ ⲕⲛⲁⲉⲓⲙⲉ ϫⲉⲛⲉⲧⲕⲙⲡϣⲁ ⲙⲙⲟⲟⲩ ⲛⲉⲛⲧⲁⲩⲉⲓ ⲉϫⲱⲕ ϩⲓⲧⲙⲡϫⲟⲉⲓⲥ ⲛⲛⲟⲃⲉ ⲛⲧⲁⲕⲁⲁⲩ
ⲙⲏ ⲕⲛⲁϭⲛ ⲣⲁⲧϥ ⲙⲡϫⲟⲉⲓⲥ ⲏ ⲕⲛⲁϣⲧⲁϩⲉ ⲁⲣⲏϫⲛⲟⲩ ⲛⲛⲉⲛⲧⲁⲡⲡⲁⲛⲧⲟⲕⲣⲁⲧⲱⲣ ⲧⲁⲙⲓⲟⲟⲩ
ⲧⲡⲉ ϫⲟⲥⲉ ⲉⲕⲛⲁⲣ ⲟⲩ ⲟⲩ ⲇⲉ ⲡⲉⲧϣⲟⲕϩ ⲉⲁⲙⲛⲧⲉ ⲉⲕⲥⲟⲟⲩⲛ ⲙⲙⲟϥ
ⲏ ⲛⲉⲧϣⲟⲓ ⲉⲡϣⲓ ⲙⲡⲕⲁϩ ⲏ ⲡⲡⲱϫϭ ⲛⲧⲑⲁⲗⲁⲥⲥⲁ
ⲉϥϣⲁⲛⲧⲁⲩⲟⲟⲩ ⲧⲏⲣⲟⲩ ⲉϩⲣⲁⲓ ⲛⲓⲙ ⲡⲉⲧⲛⲁϫⲟⲟⲥ ⲛⲁϥ ϫⲉⲛⲧⲁⲕⲣ ⲟⲩ
ϥⲥⲟⲟⲩⲛ ⲅⲁⲣ ⲛⲧⲟϥ ⲛⲛⲉϩⲃⲏⲩⲉ ⲛⲛⲁⲛⲟⲙⲟⲥ ⲉⲁϥⲛⲁⲩ ⲇⲉ ⲉⲛⲉϩⲃⲏⲩⲉ ⲉⲧⲉⲙⲉϣϣⲉ ⲛϥⲛⲁⲟⲃϣϥ ⲁⲛ
ⲁⲗⲗⲁ ⲉϣϫⲉ ⲉⲣⲉⲡⲣⲱⲙⲉ ⲛⲏⲏⲃⲉ ϩⲛⲛⲉϥϭⲓϫ ⲉⲣⲉⲡⲣⲱⲙⲉ ⲇⲉ ⲛϫⲡⲟ ⲛⲥϩⲓⲙⲉ ⲟ ⲛⲟⲩⲉⲓⲁⲛⲧⲟⲟⲩ ϩⲓⲡϫⲁⲓⲉ
ⲉⲛⲉ ⲛⲧⲟⲕ ⲇⲉ ⲁⲕⲧⲃⲃⲉ ⲡⲉⲕϩⲏⲧ ⲛⲉⲕⲛⲁϫⲉⲥⲧ ⲛⲉⲕϭⲓϫ ⲉϩⲣⲁⲓ ⲉⲣⲟϥ ⲡⲉ
ⲉϣϫⲉ ⲟⲩⲛ ⲛⲟⲃⲉ ⲗⲁⲁⲩ ϩⲛⲛⲉⲕϭⲓϫ ⲙⲁⲣⲉϥⲟⲩⲉ ⲙⲙⲟⲕ ⲙⲡⲣⲧⲣⲉϫⲓⲛϭⲟⲛⲥ ϣⲱⲡⲉ ϩⲙⲡⲉⲕⲙⲁⲛⲟⲩⲱϩ
ⲧⲁⲓ ⲅⲁⲣ ⲧⲉ ⲧϩⲉ ⲉⲧⲉⲣⲉⲡⲉⲕϩⲟ ⲛⲁⲟⲩⲟⲡ ⲛⲧϩⲉ ⲛⲟⲩⲙⲟⲟⲩ ⲉϥⲥⲟⲧϥ ⲕⲛⲁⲕⲁⲁⲕ ⲇⲉ ⲕⲁϩⲏⲩ ⲙⲡⲧⲱⲗⲙ ⲛⲅⲧⲙⲣϩⲟⲧⲉ
ⲁⲩⲱ ⲕⲛⲁⲣⲡⲱⲃϣ ⲛⲛⲉⲕϩⲓⲥⲉ ⲛⲧϩⲉ ⲛⲟⲩϩⲟⲉⲓⲙ ⲉⲁϥⲥⲁⲁⲧⲕ ⲁⲩⲱ ⲛⲅⲧⲙϣⲧⲟⲣⲧⲣ
ⲛⲧⲉⲡⲉⲕϣⲗⲏⲗ ϣⲱⲡⲉ ⲛⲧϩⲉ ⲙⲡⲥⲟⲩⲛϩⲧⲟⲟⲩⲉ ⲛⲧⲉⲡⲱⲛϩ ϣⲁⲛⲁⲕ ⲙⲡⲛⲁⲩ ⲙⲙⲉⲉⲣⲉ
ⲕⲛⲁⲕⲁϩⲧⲏⲕ ⲡⲉ ϫⲉⲟⲩⲛⲧⲁⲕ ⲙⲙⲁⲩ ⲛⲟⲩϩⲉⲗⲡⲓⲥ ⲉⲃⲟⲗ ⲇⲉ ϩⲛⲛⲉⲕⲗⲉϩ ⲙⲛⲛⲉⲕⲣⲟⲟⲩϣ ⲧ ⲛⲁⲟⲩⲱⲛϩ ⲛⲁⲕ ⲉⲃⲟⲗ
ⲕⲛⲁϩⲣⲟⲕ ⲅⲁⲣ ⲛϥⲧⲙϣⲱⲡⲉ ⲛϭⲓⲡⲉⲧϯⲟⲩⲃⲏⲕ ⲟⲩⲛ ϩⲁϩ ⲇⲉ ⲛⲁⲕⲧⲟⲟⲩ ⲛⲥⲉⲥⲡⲥⲱⲡⲕ
ⲡⲟⲩϫⲁⲓ ⲇⲉ ⲛⲁⲃⲱⲕ ⲛϥⲕⲁⲁⲩ ⲧⲉⲩϩⲉⲗⲡⲓⲥ ⲅⲁⲣ ⲡⲉ ⲡⲧⲁⲕⲟ ⲛⲃⲁⲗ ⲇⲉ ⲛⲛⲁⲥⲉⲃⲏⲥ ⲛⲁⲃⲱⲗ ⲉⲃⲟⲗ
ⲡⲉϣⲗⲏⲗ ⲛⲇⲁⲩⲉⲓⲇ ⲡϫⲟⲉⲓⲥ ⲥⲱⲧⲙ ⲉⲧⲁⲇⲓⲕⲁⲓⲟⲥⲩⲛⲏ ϯϩⲧⲏⲕ ⲉⲡⲁⲥⲟⲡⲥ ϫⲓⲥⲙⲏ ⲉⲡⲁϣⲗⲏⲗ ϩⲛϩⲉⲛⲥⲡⲟⲧⲟⲩ ⲁⲛ ⲛⲕⲣⲟϥ
ⲉⲣⲉⲡⲁϩⲁⲡ ⲉⲓ ⲛⲁⲓ ⲙⲡⲉⲕⲙⲧⲟ ⲉⲃⲟⲗ ⲉⲣⲉⲛⲁⲃⲁⲗ ⲛⲁⲩ ⲉⲡⲥⲟⲟⲩⲧⲛ
ⲁⲕⲇⲟⲕⲓⲙⲁⲍⲉ ⲙⲡⲁϩⲏⲧ ⲁⲕϭⲙⲡⲁϣⲓⲛⲉ ⲛⲧⲉⲩϣⲏ ⲁⲕⲡⲁⲥⲧ ⲙⲡⲉⲕϩⲉ ⲉϫⲓⲛϭⲟⲛⲥ ⲛϩⲏⲧ
ϫⲉⲛⲛⲉⲧⲁⲧⲁⲡⲣⲟ ϫⲱ ⲛⲛⲉϩⲃⲏⲩⲉ ⲛⲛⲣⲱⲙⲉ ⲉⲧⲃⲉⲛϣⲁϫⲉ ⲛⲛⲉⲕⲥⲡⲟⲧⲟⲩ ⲁⲓϩⲁⲣⲉϩ ⲉⲛⲉϩⲓⲟⲟⲩⲉ ⲉⲧⲛⲁϣⲧ
ⲁⲓⲥⲟϥⲧⲉ ⲛⲛⲁⲧⲁϭⲥⲉ ϩⲛⲛⲉⲕϩⲓⲟⲟⲩⲉ ϫⲉⲕⲁⲥ ⲛⲛⲉⲩⲕⲓⲙ ⲛϭⲓⲛⲁⲧⲁϭⲥⲉ
ⲁⲛⲟⲕ ⲁⲓϫⲓϣⲕⲁⲕ ⲉⲃⲟⲗ ϫⲉⲁⲕⲥⲱⲧⲙ ⲉⲣⲟⲓ ⲡⲛⲟⲩⲧⲉ ⲣⲓⲕⲉ ⲙⲡⲉⲕⲙⲁⲁϫⲉ ⲉⲣⲟⲓ ⲛⲅⲥⲱⲧⲙ ⲉⲛⲁϣⲁϫⲉ
ⲙⲁⲣⲟⲩⲣϣⲡⲏⲣⲉ ⲛⲛⲉⲕⲛⲁ ⲡⲉⲧⲛⲟⲩϩⲙ ⲛⲛⲉⲧϩⲉⲗⲡⲓⲍⲉ ⲉⲣⲟⲕ ⲛⲁϩⲙⲉⲧ ϩⲛⲧⲉⲕⲟⲩⲛⲁⲙ ⲉⲛⲉⲧⲁϩⲉⲣⲁⲧⲟⲩ ⲟⲩⲃⲏⲓ
ϩⲁⲣⲉϩ ⲉⲣⲟⲓ ⲛⲧϩⲉ ⲛⲟⲩⲕⲉⲕⲉ ⲛⲃⲁⲗ ⲕⲛⲁⲣϩⲁⲓⲃⲉⲥ ⲉⲣⲟⲓ ϩⲛⲧϩⲁⲓⲃⲉⲥ ⲛⲛⲉⲕⲧⲛϩ
ⲙⲡⲉⲙⲧⲟ ⲉⲃⲟⲗ ⲛⲛⲁⲥⲉⲃⲏⲥ ⲛⲁⲓ ⲉⲛⲧⲁⲩⲙⲟⲕϩⲧ ⲁⲛⲁϫⲁϫⲉ ⲁⲙⲁϩⲧⲉ ⲛⲧⲁⲯⲩⲭⲏ
ⲁⲩϩⲱϫⲡ ⲙⲡⲉⲩⲱⲧ ⲁⲧⲉⲩⲧⲁⲡⲣⲟ ϣⲁϫⲉ ϩⲛⲟⲩⲙⲛⲧϫⲁⲥⲓϩⲏⲧ
ⲉⲩⲛⲟⲩϫⲉ ⲙⲙⲟⲓ ⲉⲃⲟⲗ ⲧⲉⲛⲟⲩ ⲁⲩⲕⲱⲧⲉ ⲉⲣⲟⲓ ⲁⲩⲕⲱ ⲛⲛⲉⲩⲃⲁⲗ ⲉⲣⲓⲕⲉ ϩⲙⲡⲕⲁϩ
ⲁⲩⲉⲓⲱⲣⲙ ⲛⲥⲱⲓ ⲛⲧϩⲉ ⲛⲛⲓⲙⲟⲩⲉⲓ ⲉⲧⲥⲃⲧⲱⲧ ⲉⲩⲡⲁϩⲥ ⲁⲩⲱ ⲛⲧϩⲉ ⲛⲛⲓⲙⲁⲥ ⲙⲙⲟⲩⲓ ⲉⲧϣⲟⲟⲡ ϩⲛⲛⲓⲙⲁ ⲉⲧϩⲏⲡ
ⲧⲱⲟⲩⲛ ⲡϫⲟⲉⲓⲥ ⲁⲣⲓϣⲟⲣⲡ ⲉⲣⲟⲟⲩ ⲛⲅⲧⲁⲩⲟⲟⲩ ⲉϩⲣⲁⲓ ⲛⲉϩⲙⲧⲁⲯⲩⲭⲏ ⲉⲧⲟⲟⲧϥ ⲙⲡⲁⲥⲉⲃⲏⲥ
ⲧⲥⲏϥⲉ ⲛⲛϫⲁϫⲉ ⲉⲃⲟⲗ ϩⲛⲧⲉⲕϭⲓϫ ⲡϫⲟⲉⲓⲥ ϥⲱⲧⲉ ⲙⲙⲟⲟⲩ ⲉⲃⲟⲗ ϩⲓϫⲙⲡⲕⲁϩ ⲡⲟϣⲟⲩ ϩⲙⲡⲉⲩⲱⲛϩ ⲙⲁⲣⲉϩⲏⲧⲟⲩ ⲥⲉⲓ ⲛⲛⲉⲕⲡⲉⲧϩⲏⲡ ⲁⲩⲙⲉϩϩⲏⲧⲟⲩ ⲛⲁϥ ⲛϣⲉ ⲁⲩⲕⲁⲡⲥⲉⲉⲡⲉ ⲛⲛⲉⲩϣⲏⲣⲉ
ⲁⲛⲟⲕ ⲇⲉ ϩⲛⲟⲩⲇⲓⲕⲁⲓⲟⲥⲩⲛⲏ ϯⲛⲁⲟⲩⲱⲛϩ ⲉⲃⲟⲗ ⲙⲡⲉⲕϩⲟ ϯⲛⲁⲥⲉⲓ ϩⲙⲡⲧⲣⲉⲡⲉⲕⲉⲟⲟⲩ ⲟⲩⲱⲛϩ ⲉⲃⲟⲗ
ⲧⲁⲓ ⲧⲉ ⲧϩⲉ ⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲥ ϣⲉ ⲧⲡⲉ ⲡⲉ ⲡⲁⲑⲣⲟⲛⲟⲥ ⲡⲕⲁϩ ⲇⲉ ⲡϩⲩⲡⲟⲡⲟⲇⲓⲟⲛ ⲛⲛⲁⲟⲩⲉⲣⲏⲧⲉ ⲁϣ ⲡⲉ ⲡⲏⲓ ⲉⲧⲉⲧⲛⲁⲕⲱⲧ ⲛⲁⲓ ⲏ ⲁϣ ⲡⲉ ⲡⲁⲙⲁ ⲛⲙⲧⲟⲛ
ⲛⲁⲓ ⲅⲁⲣ ⲧⲏⲣⲟⲩ ⲧⲁϭⲓϫ ⲁϥⲧⲁⲙⲓⲟⲟⲩ ⲁⲩⲱ ⲛⲟⲩⲓ ⲛⲉ ⲛⲁⲓ ⲧⲏⲣⲟⲩ ⲡⲉϫⲉⲡϫⲟⲉⲓⲥ ⲁⲩⲱ ⲉⲉⲓⲛⲁϭⲱϣⲧ ⲉϫⲛⲛⲓⲙ ⲛⲥⲁⲉϫⲛⲡⲉⲧⲑⲃⲃⲓⲏⲩ ⲙⲛⲡⲣⲙⲣⲁϣ ⲁⲩⲱ ⲉⲧⲥⲧⲱⲧ ϩⲏⲧⲟⲩ ⲛⲛⲁϣⲁϫⲉ
ϫⲉⲡⲁⲛⲟⲙⲟⲥ ⲇⲉ ⲉⲧⲕⲱⲛⲥ ⲛⲁⲓ ⲛⲟⲩⲙⲁⲥⲉ ⲉϥⲟ ⲛⲧϩⲉ ⲙⲡⲉⲧϩⲱⲧⲃ ⲛⲟⲩⲟⲩϩⲟⲣ ⲁⲩⲱ ⲡⲉⲧⲧⲁⲗⲉ ⲥⲁⲙⲓⲧ ⲛⲁⲓ ⲉϩⲣⲁⲓ ⲉϥⲟ ⲛⲧϩⲉ ⲛⲟⲩⲥⲛⲟϥ ⲛⲣⲓⲣ ⲡⲉⲧϯ ⲛⲟⲩⲗⲓⲃⲁⲛⲟⲥ ⲉⲩⲣ ⲡⲙⲉⲉⲩⲉ ⲉϥⲟ ⲛⲧϩⲉ ⲡⲉⲧϫⲉⲩⲁ ⲁⲩⲱ ⲛⲧⲟⲟⲩ ⲁⲩⲥⲱⲧⲡ ⲛⲛⲉⲩϩⲓⲟⲟⲩⲉ ⲙⲛⲛⲉⲩⲙⲛϣⲁϥⲧⲉ ⲙⲛⲛⲉⲩⲃⲟⲧⲉ ⲛⲁⲓ ⲉⲛⲧⲁⲧⲉⲩⲯⲩⲭⲏ ⲟⲩⲁϣⲟⲩ
ⲁⲛⲟⲕ ϩⲱ ϯⲛⲁⲥⲱⲧⲡ ⲛⲛⲉⲩϫⲏⲣ ⲁⲩⲱ ⲛⲧⲁⲧⲱⲱⲃⲉ ⲛⲁⲩ ⲛⲛⲉⲩⲛⲟⲃⲉ ϫⲉⲁⲉⲓⲙⲟⲩⲧⲉ ⲉⲣⲟⲟⲩ ⲁⲩⲱ ⲙⲡⲟⲩⲥⲱⲧⲙ ⲉⲣⲟⲓ ⲁⲉⲓϣⲁϫⲉ ⲁⲩⲱ ⲙⲡⲟⲩϫⲓ ⲥⲙⲏ ⲁⲩⲱ ⲁⲩⲉⲓⲣⲉ ⲛⲙⲡⲉⲧϩⲟⲟⲩ ⲙⲡⲁⲙⲧⲟ ⲉⲃⲟⲗ ⲁⲩⲱ ⲁⲩⲥⲱⲧⲡ ⲛⲛⲉⲧⲉ ⲛϯⲁϣⲟⲩ ⲁⲛ
ⲥⲱⲧⲙ ⲉⲡϣⲁϫⲉ ⲙⲡϫⲟⲉⲓⲥ ⲛⲉⲧⲥⲧⲱⲧ ϩⲏⲧϥ ⲙⲡⲉϥϣⲁϫⲉ ⲁϫⲓⲥ ⲉⲛⲉⲧⲙⲟⲥⲧⲉ ⲙⲙⲱⲧⲛ ϫⲉⲛⲉⲛⲥⲛⲏⲩ ⲁⲩⲱ ⲛⲉⲧⲃⲱⲧⲉ ⲙⲙⲱⲧⲛ ϫⲉⲕⲁⲥ ⲉⲣⲉⲡⲣⲁⲛ ⲙⲡϫⲟⲉⲓⲥ ϫⲓ ⲉⲟⲟⲩ ⲁⲩⲱ ⲛϥⲟⲩⲱⲛϩ ⲉⲃⲟⲗ ϩⲙⲡⲉⲩⲟⲩⲛⲟϥ ⲛⲧⲉⲛⲏ ϫⲓ ϣⲓⲡⲉ ⲉⲣϣⲁⲛⲡϫⲟⲉⲓⲥ ⲉⲓ ϩⲙⲡⲉϥⲟⲩⲛⲟϥ ⲧⲟⲧⲉ ⲛⲁⲓ ⲛⲁϫⲓ ϣⲓⲡⲉ
ⲡⲉϩⲣⲟⲟⲩ ⲛⲟⲩⲁϣⲕⲁⲕ ⲉⲃⲟⲗ ϩⲛⲟⲩⲡⲟⲗⲓⲥ ⲡⲉϩⲣⲟⲟⲩ ⲉⲃⲟⲗ ϩⲙⲡⲉⲣⲡⲉ ⲙⲡϫⲟⲉⲓⲥ ⲉϥⲧⲱⲱⲃⲉ ⲛⲟⲩⲧⲱⲱⲃⲉ ⲛⲛⲉⲧϯ ⲟⲩⲃⲏϥ
ⲉⲙⲡⲁⲧⲉⲧⲉⲧϯ ⲛⲁⲁⲕⲉ ⲙⲓⲥⲉ ⲉⲙⲡⲁⲧⲉⲡⲉⲧⲕⲁⲥ ⲛⲛⲛⲁⲁⲕⲉ ⲉⲓ ⲁⲥⲣ ⲃⲟⲗ ⲁⲥϫⲡⲟ ⲛⲟⲩϩⲟⲟⲩⲧ
ⲛⲓⲙ ⲡⲉⲛⲧⲁϥⲥⲱⲧⲙ ⲉϩⲱⲃ ⲛⲧⲉⲓⲙⲓⲛⲉ ⲁⲩⲱ ⲛⲓⲙ ⲡⲉⲛⲧⲁϥⲛⲁⲩ ⲛⲧⲉⲓϩⲉ ϫⲉⲁⲩⲥϩⲓⲙⲉ ϯ ⲛⲁⲁⲕⲉ ϩⲛⲟⲩϩⲟⲟⲩ ⲛⲟⲩⲱⲧ ⲏ ⲁⲩϫⲡⲟ ⲛⲟⲩϩⲉⲑⲛⲟⲥ ϩⲓⲟⲩⲥⲟⲡ ϫⲉⲁⲥⲓⲱⲛ ϯ ⲛⲁⲁⲕⲉ ⲁⲥϫⲡⲟ ⲛⲛⲉⲥϣⲏⲣⲉ
ⲁⲛⲟⲕ ⲇⲉ ⲁⲉⲓϯ ⲙⲡⲉⲓϭⲱϣⲧ ⲉⲃⲟⲗ ⲁⲩⲱ ⲙⲡⲣ ⲡⲁⲙⲉⲉⲩⲉ ⲡⲉϫⲉⲡϫⲟⲉⲓⲥ ⲉⲓⲥ ϩⲏⲏⲧⲉ ⲙⲏ ⲛⲁⲛⲟⲕ ⲁⲛ ⲡⲉⲛⲧⲁⲓⲧⲁⲙⲓⲉ ⲧⲉⲧⲙⲓⲥⲉ ⲙⲛⲧⲉⲥⲧⲉⲓⲣⲁ ⲡⲉϫⲉⲡϫⲟⲉⲓⲥ
ⲉⲩⲫⲣⲁⲛⲉ ⲧϩⲓⲉⲣⲟⲩⲥⲁⲗⲏⲙ ⲁⲩⲱ ⲁⲣⲓϣⲁⲧⲏⲣⲧⲛ ⲛⲉⲧⲟⲩⲏϩ ϩⲣⲁⲓ ⲛϩⲏⲧⲥ ⲣⲁϣⲉ ϩⲛⲟⲩⲣⲁϣⲉ ⲧⲏⲣⲧⲛ ⲛⲉⲛⲧⲁⲩⲣ ϩⲏⲃⲉ ⲉϫⲱⲥ
ϫⲉⲕⲁⲥ ⲉⲧⲉⲛⲉⲃⲱⲕ ⲉϩⲟⲩⲛ ⲛⲧⲉⲧⲛⲥⲱⲛⲅ ⲛⲧⲉⲧⲛⲥⲉⲓ ⲉⲃⲟⲗ ϩⲛⲧⲕⲓⲃⲉ ⲙⲡⲉⲥⲥⲟⲗⲥⲗ ϫⲉⲕⲁⲥ ⲉⲧⲉⲧⲛⲉϫⲓ ⲉⲕⲉⲓⲃ ⲛⲧⲉⲧⲛⲧⲣⲩⲫⲁ ⲉⲃⲟⲗ ϩⲛⲧⲉϩⲓⲏ ⲙⲡⲉⲥⲉⲟⲟⲩ
ϫⲉⲛⲁⲓ ⲛⲉ ⲉⲛⲧⲁⲡϫⲟⲉⲓⲥ ϫⲟⲟⲩ ϫⲉⲉⲓⲥϩⲏⲏⲧⲉ ⲁⲛⲟⲕ ϯⲛⲁⲣⲓⲕⲉ ⲉϫⲱⲟⲩ ⲙⲡⲉⲟⲟⲩ ⲛⲛϩⲉⲑⲛⲟⲥ ⲛⲧϩⲉ ⲛⲟⲩⲓⲉⲣⲟ ⲛⲉⲓⲣⲏⲛⲏ ⲁⲩⲱ ⲛⲧϩⲉ ⲛⲟⲩⲙⲟⲟⲩ ⲛⲥⲱⲣⲙ ⲉϥⲥⲱⲕ ⲙⲡⲉⲟⲟⲩ ⲛⲛϩⲉⲑⲛⲟⲥ ⲥⲉⲛⲁϥⲓ ⲇⲉ ⲛⲛⲉⲩϣⲏⲣⲉ ϩⲓϫⲛⲛⲉⲩⲛⲁⲛⲁϩⲃ ⲁⲩⲱ ⲛⲥⲉⲥⲗ ⲥⲱⲗⲟⲩ ϩⲓⲛⲉⲩⲡⲁⲧ
ϫⲉⲛⲧϩⲉ ⲛⲟⲩⲁ ⲉⲣⲉⲧⲉϥⲙⲁⲁⲩ ⲛⲁⲥⲉⲡⲥⲱⲡϥ ⲧⲁⲓ ⲧⲉ ⲧϩⲉ ⲉϯⲛⲁⲥⲉⲡⲥⲡ ⲧⲏⲩⲧⲛ ⲁⲩⲱ ⲥⲉⲛⲁⲥⲗⲥⲗ ⲧⲏⲩⲧⲛ ϩⲛⲧϩⲓⲏⲙ
ⲛⲧⲉⲧⲛⲛⲁⲩ ⲛⲧⲉⲡⲉⲧⲛϩⲏⲧ ⲣⲁϣⲉ ⲛⲧⲉⲛⲉⲧⲛⲕⲉⲉⲥ ϯ ⲟⲩⲱ ⲛⲧϩⲉ ⲛⲟⲩⲛⲧⲏϭ ⲉϥⲣⲱⲧ ⲁⲩⲱ ⲧϭⲓϫ ⲙⲡϫⲟⲉⲓⲥ ⲛⲁⲟⲩⲱⲛϩ ⲉⲃⲟⲗ ⲛⲛⲉⲧϣⲙϣⲉ ⲛⲁϥ ⲛϥⲛⲟⲩϭⲥ ⲉϫⲛⲛⲉⲧⲟ ⲛⲁⲧⲥⲱⲧⲙ ⲛⲥⲱϥ
ⲉⲓⲥ ⲡϫⲟⲉⲓⲥ ⲅⲁⲣ ⲛⲏⲟⲩ ⲛⲧϩⲉ ⲛⲟⲩⲕⲱϩⲧ ⲁⲩⲱ ⲛⲉϥⲁⲣⲙⲁ ⲛⲧϩⲉ ⲛⲟⲩϩⲁⲧⲏⲟⲩ ⲛϥⲧⲱⲱⲃⲉ ⲛⲟⲩⲕⲃⲁ ϩⲛⲟⲩϭⲱⲛⲧ ⲁⲩⲱ ⲟⲩϫⲱⲱⲣⲉ ⲉⲃⲟⲗ ϩⲛⲟⲩϣⲁϩ ⲛⲥⲁⲧⲉ
ⲥⲉⲛⲁⲕⲣⲓⲛⲉ ⲅⲁⲣ ⲙⲡⲕⲁϩ ⲧⲏⲣϥ ϩⲙⲡⲕⲱϩⲧ ⲙⲡϫⲟⲉⲓⲥ ⲁⲩⲱ ⲥⲁⲣⲝ ⲛⲓⲙ ϩⲛⲧⲉϥⲥⲏϥⲉ ⲟⲩⲛ ϩⲁϩ ⲛϩⲁⲧⲃⲉⲥ ⲛⲁϣⲱⲡⲉ ⲉⲃⲟⲗ ϩⲓⲧⲛⲡϫⲟⲉⲓⲥ
ⲛⲉⲧϫⲓ ⲟⲩⲟⲡ ⲁⲩⲱ ⲉⲧⲃⲃⲟ ⲙⲙⲟⲟⲩ ⲉⲛⲉϣⲛⲏ ⲁⲩⲱ ⲛⲉⲧⲟⲩⲱⲙ ⲁϥⲛⲣⲓⲣ ϩⲓⲣⲛ ⲛⲣⲟ ⲁⲩⲱ ⲛⲃⲟⲧⲉ ⲙⲛⲡⲡⲓⲛ ⲙⲛⲡⲁⲕⲁⲑⲁⲣⲧⲟⲛ ⲥⲉⲛⲁⲱϫⲓⲛ ϩⲓⲟⲩⲥⲟⲡ ⲡⲉϫⲉⲡϫⲟⲉⲓⲥ
ⲁⲩⲱ ⲁⲛⲟⲕ ϯⲥⲟⲟⲩⲛ ⲛⲛⲉⲩϩⲃⲏⲩⲉ ⲙⲛⲛⲉⲩⲙⲉⲉⲩⲉ ϯⲛⲏⲟⲩ ⲉⲥⲱⲟⲩϩ ⲉϩⲟⲩⲛ ⲛⲛϩⲉⲑⲛⲟⲥ ⲧⲏⲣⲟⲩ ⲙⲛⲛⲁⲥⲡⲉ ⲁⲩⲱ ⲥⲉⲛⲏⲟⲩ ⲛⲥⲉⲛⲁⲩ ⲉⲡⲁⲉⲟⲟⲩ
ⲁⲩⲱ ϯⲛⲁϣⲱⲡⲉ ⲛⲟⲩⲙⲁⲉⲓⲛ ⲉϫⲱⲟⲩ ⲁⲩⲱ ϯⲛⲁϫⲟⲟⲩ ⲉⲃⲟⲗ ⲛϩⲏⲧⲟⲩ ⲛⲉⲧⲧⲟⲩϫⲏⲟⲩⲧ ⲉⲛϩⲉⲑⲛⲟⲥ ϩⲛⲑⲁⲣⲥⲓⲥ ⲙⲛⲡϩⲟⲩⲇ ⲙⲛⲗⲟⲩⲇ ⲙⲛⲙⲟⲥⲟϫ ⲙⲛⲑⲟⲃⲉⲗ ⲙⲛⲑⲉⲗⲗⲁⲥ ⲁⲩⲱ ⲉⲛⲛⲏⲥⲟⲥ ⲉⲧⲟⲩⲏⲟⲩ ⲛⲁⲓ ⲉⲧⲉⲙⲡⲟⲩⲥⲉⲧⲙ ⲡⲁⲣⲁⲛ ⲟⲩⲇⲉ ⲙⲡⲟⲩⲛⲁⲩ ⲉⲛⲁϩⲃⲏⲩⲉ ⲙⲛⲡⲁⲉⲟⲟⲩ ⲁⲩⲱ ⲥⲉⲛⲁϫⲱ ⲙⲡⲁⲉⲟⲟⲩ ϩⲛⲛϩⲉⲑⲛⲟⲥ
ⲁⲩⲱ ⲥⲉⲛⲁⲉⲓⲛⲉ ⲛⲛⲉⲧⲛⲥⲛⲏⲩ ⲉⲃⲟⲗ ϩⲛⲛϩⲉⲑⲛⲟⲥ ⲧⲏⲣⲟⲩ ⲛⲇⲱⲣⲟⲛ ⲙⲡϫⲟⲉⲓⲥ ⲡⲛⲟⲩⲧⲉ ⲙⲛϩⲉⲛϩⲧⲟ ⲙⲛϩⲉⲛϩⲁⲣⲙⲁ ⲙⲛϩⲉⲛⲕⲁⲣⲟⲩⲭⲓⲟⲛ ⲙⲙⲁⲥⲡⲟⲣⲕ ⲙⲛϩⲉⲛⲃⲣϭⲟⲟⲩⲧ ⲉⲧϩⲓⲏⲙ ⲧⲡⲟⲗⲓⲥ ⲉⲧⲟⲩⲁⲁⲃ ⲡⲉϫⲉⲡϫⲟⲉⲓⲥ ⲛⲧϩⲉ ⲉϣⲁⲣⲉⲛϣⲏⲣⲉ ⲙⲡⲓⲥⲣⲁⲏⲗ ⲧⲁⲗⲟ ⲉϩⲣⲁⲓ ⲛⲁⲓ ϩⲛⲟⲩⲛⲟϥ ⲙⲛϩⲉⲛⲯⲁⲗⲙⲟⲥ ⲉⲡⲏⲓ ⲙⲡϫⲟⲉⲓⲥ
ⲁⲛⲟⲕ ϩⲱ ϯⲛⲁϫⲓ ⲛⲁⲓ ⲛϩⲉⲛⲟⲩⲏⲏⲃ ⲉⲃⲟⲗ ⲛϩⲏⲧⲟⲩ ⲙⲛϩⲉⲛⲗⲉⲩⲓⲧⲏⲥ ⲡⲉϫⲉⲡϫⲟⲉⲓⲥ
ⲛⲧϩⲉ ⲅⲁⲣ ⲛⲧⲡⲉ ⲛⲃⲣⲣⲉ ⲙⲛⲡⲕⲁϩ ⲛⲃⲣⲣⲉ ⲉϯⲛⲁⲧⲁⲙⲓⲟⲟⲩ ⲥⲉϭⲱ ⲙⲡⲁⲙⲧⲟ ⲉⲃⲟⲗ ϣⲁⲉⲛⲉϩ ⲡⲉϫⲉⲡϫⲟⲉⲓⲥ ⲧⲁⲓ ⲧⲉ ⲧϩⲉ ⲉⲧⲉⲣⲉⲡⲉⲧⲛⲥⲡⲉⲣⲙⲁ ⲛⲁⲁϩⲉ ⲉⲣⲁⲧϥ ⲙⲛⲡⲉⲧⲛⲣⲁⲛ ⲡⲉϫⲉⲡϫⲟⲉⲓⲥ
ⲁⲩⲱ ⲥⲛⲁϣⲱⲡⲉ ⲛⲟⲩⲉⲃⲟⲧ ⲉⲃⲟⲗ ϩⲛⲟⲩⲉⲃⲟⲧ ⲁⲩⲱ ⲟⲩⲥⲁⲃⲃⲁⲧⲟⲛ ⲉⲃⲟⲗ ϩⲛⲟⲩⲥⲁⲃⲃⲁⲧⲟⲛ ⲛⲧⲉⲥⲁⲣⲝ ⲛⲓⲙ ⲉⲓ ⲙⲡⲁⲙⲧⲟ ⲉⲃⲟⲗ ⲉⲟⲩⲱϣⲧ ϩⲛⲧϩⲓⲏⲙ ⲡⲉϫⲉⲡϫⲟⲉⲓⲥ ⲡⲛⲟⲩⲧⲉ
ⲁⲩⲱ ⲥⲉⲛⲏⲩ ⲉⲃⲟⲗ ⲛⲥⲉⲛⲁⲩ ⲉⲛϣⲁⲩ ⲛⲛⲣⲱⲙⲉ ⲉⲛⲧⲁⲩⲡⲁⲣⲁⲃⲁ ⲛϩⲏⲧ ⲡⲉⲩϥⲛⲧ ⲅⲁⲣ ⲛⲁⲙⲟⲩ ⲁⲛ ⲁⲩⲱ ⲡⲉⲩⲕⲱϩⲧ ⲛⲁϫⲉⲛⲁ ⲁⲛ ⲛⲥⲉϣⲱⲡⲉ ⲉⲣⲉⲥⲁⲣⲝ ⲛⲓⲙ ⲛⲁⲩ ⲉⲣⲟⲟⲩ
ϯⲛⲁϯ ⲥⲱϣ ⲛⲁⲩ ϩⲓⲙⲕⲁϩ ⲛϩⲏⲧ ⲉⲧⲃⲉϫⲉⲁⲩⲡⲁⲣⲁⲃⲁ ⲛⲧⲁⲇⲓⲁⲑⲏⲕⲏ ⲁⲩⲱ ⲁⲩⲣϣⲁϥⲧⲉ ⲉⲡⲁⲛⲟⲙⲟⲥ
ⲥⲉⲛⲁϫⲓ ϣⲕⲁⲕ ⲉϩⲣⲁⲓ ⲉⲣⲟⲓ ϫⲉⲡⲛⲟⲩⲧⲉ ⲁⲛⲥⲟⲩⲱⲛⲅ ⲙⲡⲣⲛⲟϫⲛ ⲛⲥⲁⲃⲟⲗ ⲙⲙⲟⲕ
ⲁⲩⲱ ⲡϫⲟⲉⲓⲥ ⲁϥϣⲁϫⲉ ⲙⲛⲙⲱⲩⲥⲏⲥ ⲙⲛⲛⲁⲁⲣⲱⲛ ⲉϥϫⲱ ⲙⲙⲟⲥ ⲛⲁⲩ
ϫⲉⲟⲩⲣⲱⲙⲉ ⲉⲣϣⲁⲛⲟⲩⲗⲏ ϣⲱⲡⲉ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲏ ⲟⲩⲙⲁⲉⲓⲛ ⲉϥⲟⲩⲟⲃϣ ⲁⲩⲱ ⲛϥϣⲱⲡⲉ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲛϭⲓⲟⲩϩⲣⲃ ⲛⲥⲱⲃϩ ⲉⲩⲉⲛⲧϥ ⲉⲣⲁⲧϥ ⲛⲁⲁⲣⲱⲛ ⲡⲟⲩⲏⲏⲃ ⲏ ⲉⲣⲁⲧϥ ⲛⲟⲩⲁ ⲛⲛⲉϥϣⲏⲣⲉ ⲉⲧⲟ ⲛⲟⲩⲏⲏⲃ
ⲁⲩⲱ ⲉⲣⲉⲡⲟⲩⲏⲏⲃ ϯϩⲧⲏϥ ⲉⲡϩⲣⲃ ⲉⲧϩⲙⲡϣⲁⲁⲣ ⲙⲡⲉϥⲥⲱⲙⲁ ⲁⲩⲱ ⲛⲧⲉⲡϥⲱ ϣⲓⲃⲉ ⲛϥⲟⲩⲃⲁϣ ⲁⲩⲱ ⲡⲙⲁⲉⲓⲛ ⲙⲡϩⲣⲃ ⲉϥⲑⲃⲃⲓⲏⲩ ⲏ ⲉⲛⲉ ϭⲱⲃ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲟⲩϩⲣⲃ ⲛⲥⲱⲃϩ ⲡⲉ ⲁⲩⲱ ⲡϩⲣⲉ ⲡⲟⲩⲏⲏⲃ ϯϩⲧⲏϥ ⲉⲣⲟϥ ⲛϥϫⲁϩⲙⲉϥ ⲏ ⲛϥⲥⲟⲃϩϥ
ⲉϣⲱⲡⲉ ⲉⲣⲉⲡⲙⲁⲉⲓⲛ ⲟⲩⲟⲃϣ ⲉⲙⲁⲧⲉ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲁⲩⲱ ⲉⲣⲉⲡϩⲣⲃ ⲑⲃⲃⲓⲏⲩ ⲏ ⲉⲛⲉ ϭⲱⲃ ⲉⲃⲟⲗ ϩⲙⲡⲉϥϣⲁⲁⲣ ⲁⲩⲱ ⲉⲙⲡⲉ ⲡⲉϥϥⲱ ϣⲓⲃⲉ ⲉⲩϥⲱ ⲉϥⲟⲩⲟⲃϣ ⲡⲁⲓ ⲇⲉ ⲉϥⲕⲣⲙⲣⲱⲙ ⲏ ⲉϥⲧⲉϩⲧⲱϩ ⲉⲣⲉⲡⲟⲩⲏⲏⲃ ⲡⲱⲣϫ ⲉⲃⲟⲗ ⲙⲡⲉϥϩⲣⲃ ⲛⲥⲁϣϥ ⲛϩⲟⲟⲩ
ⲁⲩⲱ ⲡⲟⲩⲏⲏⲃ ⲉϥⲉⲛⲁⲩ ⲉⲡϩⲣⲃ ⲙⲡⲙⲉϩⲥⲁϣϥ ⲛϩⲟⲟⲩ ⲁⲩⲱ ⲉⲓⲥ ϩⲏⲏⲧⲉ ⲡϩⲣⲃ ϭⲉⲉⲧ ⲏ ϥⲥⲙⲟⲛⲧ ⲙⲡⲉϥⲙⲧⲟ ⲉⲃⲟⲗ ⲉⲙⲡⲉ ⲡϩⲣⲃ ϣⲓⲃⲉ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲁⲩⲱ ⲡⲟⲩⲏⲏⲃ ⲉϥⲉⲡⲟⲣϫϥ ⲟⲛ ⲉⲃⲟⲗ ⲛⲕⲉⲥⲁϣϥ ⲛϩⲟⲟⲩ
ⲁⲩⲱ ⲉⲣⲉⲡⲟⲩⲏⲏⲃ ϯϩⲧⲏϥ ⲉⲣⲟϥ ⲙⲡⲙⲉϩⲥⲁϣϥ ⲛϩⲟⲟⲩ ⲛⲥⲉⲡⲥⲛⲁⲩ ⲁⲩⲱ ⲉⲓⲥ ϩⲏⲏⲧⲉ ⲉⲣⲉⲡϩⲣⲃ ⲟⲛ ⲕⲣⲙⲣⲱⲙ ⲏ ⲉϥⲧⲉϩⲧⲱϩ ⲉⲙⲡⲉ ⲡϩⲣⲃ ϣⲓⲃⲉ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲁⲩⲱ ⲉⲣⲉⲡⲟⲩⲏⲏⲃ ⲕⲁⲑⲁⲣⲓⲍⲉ ⲙⲙⲟϥ ⲟⲩⲙⲁⲉⲓⲛ ⲅⲁⲣ ⲡⲉⲧϩⲓⲱⲱϥ ⲁⲩⲱ ⲉϥⲉϣⲱⲙ ⲛⲛⲉϥϩⲟⲓⲧⲉ ⲛϥⲧⲃⲃⲟ
ⲉϣⲱⲡⲉ ⲇⲉ ϩⲛⲟⲩϣⲓⲃⲉ ⲉϥϣⲁⲛϣⲓⲃⲉ ⲛϭⲓⲡⲙⲁⲉⲓⲛ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲙⲛⲛⲥⲁⲧⲣⲉⲡϩⲓⲉⲣⲉⲩⲥ ⲙⲟϣⲧϥ ⲛϥⲕⲁⲑⲁⲣⲓⲍⲉ ⲙⲙⲟϥ ⲉϥⲉⲉⲓ ⲙⲡⲙⲉϩⲥⲡⲥⲛⲁⲩ ⲛⲛⲁϩⲣⲁϥ ⲙⲡⲟⲩⲏⲏⲃ
ⲁⲩⲱ ⲉⲣⲉⲡϩⲓⲉⲣⲉⲩⲥ ⲛⲁⲩ ⲉⲣⲟϥ ⲁⲩⲱ ⲉⲓⲥ ϩⲏⲏⲧⲉ ⲁ ⲡⲙⲁⲉⲓⲛ ϣⲓⲃⲉ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲉⲣⲉⲡϩⲓⲉⲣⲉⲩⲥ ϫⲁϩⲙⲉϥ ⲡⲁⲓ ⲟⲩⲥⲱⲃϩ ⲡⲉ
ⲁⲩⲱ ⲟⲩϩⲣⲃ ⲛⲥⲱϩ ⲉϥϣⲁⲛϣⲱⲡⲉ ⲛⲟⲩⲣⲱⲙⲉ ⲉϥⲉⲉⲓ ⲉⲣⲁⲧϥ ⲙⲡϩⲓⲉⲣⲉⲩⲥ
ⲁⲩⲱ ⲉⲣⲉⲡϩⲓⲉⲣⲉⲩⲥ ⲙⲟϣⲧϥ ⲁⲩⲱ ⲉⲓⲥ ϩⲏⲏⲧⲉ ⲟⲩⲟⲩⲗⲏ ⲉⲥⲟⲩⲟⲃϣ ⲁⲥϣⲱⲡⲉ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲁⲩⲱ ⲛⲧⲟⲥ ⲁⲥⲧⲣⲉ ⲡϥⲱ ⲟⲩⲃⲁϣ ⲉⲃⲟⲗ ⲙⲡⲉⲙⲧⲟⲛ ⲛⲧⲥⲁⲣⲝ ⲉⲧⲟⲩⲟϫ ϩⲣⲁⲓ ϩⲛⲧⲟⲩⲗⲏ
ⲟⲩⲥⲱⲃϩ ⲉϥⲛⲁⲱⲥⲕ ⲡⲉ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲁⲩⲱ ⲉⲣⲉⲡϩⲓⲉⲣⲉⲩⲥ ϫⲁϩⲙⲉϥ ⲛϥⲡⲟⲣϫϥ ⲉⲃⲟⲗ ϫⲉϥⲟ ⲛⲛⲁⲕⲁⲑⲁⲣⲧⲟⲥ
ⲉϣⲱⲡⲉ ⲇⲉ ϩⲛⲟⲩⲡⲓⲣⲉ ⲉϥϣⲁⲛⲡⲓⲣⲉ ⲉⲃⲟⲗ ⲛϭⲓⲡⲥⲱⲃϩ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲁⲩⲱ ⲛⲧⲉⲡⲥⲱⲃϩ ϩⲱⲃⲥ ⲙⲡϣⲁⲁⲣ ⲧⲏⲣϥ ⲙⲡⲉϥⲥⲱⲙⲁ ϫⲓⲛⲧⲉϥⲁⲡⲉ ϣⲁⲛⲉϥⲟⲩⲉⲣⲏⲧⲉ ⲕⲁⲧⲁⲡⲛⲁⲩ ⲧⲏⲣϥ ⲙⲡϩⲓⲉⲣⲉⲩⲥ
ⲉⲣⲉⲡⲓⲉⲣⲉⲩⲥ ϯϩⲧⲏϥ ⲉⲣⲟϥ ⲁⲩⲱ ⲉⲓⲥ ϩⲏⲏⲧⲉ ⲁ ⲡⲥⲱⲃϩ ϩⲱⲃⲥ ⲉⲃⲟⲗ ⲉϫⲙⲡϣⲁⲁⲣ ⲧⲏⲣϥ ⲙⲡⲉϥⲥⲱⲙⲁ ⲉⲣⲉⲡϩⲓⲉⲣⲉⲩⲥ ⲕⲁⲑⲁⲣⲓⲍⲉ ⲙⲡⲥⲱⲃϩ ϫⲉⲁϥⲡⲱⲱⲛⲉ ⲧⲏⲣϥ ⲉⲡⲟⲩⲃⲁϣ ϥⲟ ⲛⲕⲁⲑⲁⲣⲟⲛ
ⲁⲩⲱ ϩⲙⲡⲉϩⲟⲟⲩ ⲉⲧϥⲛⲁⲟⲩⲱⲛϩ ⲉⲃⲟⲗ ϩⲓⲱⲱϥ ⲛϭⲓⲟⲩⲁⲩⲁⲛ ⲉϥⲟⲛϩ ⲏ ⲉϥⲟⲩⲟϫ ⲉϥⲉϫⲱϩⲙ
ⲁⲩⲱ ⲡϩⲓⲉⲣⲉⲩⲥ ⲉϥⲉϯϩⲧⲏϥ ⲉⲡⲁⲩⲁⲛ ⲉϥⲟⲩⲟϫ ⲁⲩⲱ ⲡⲁⲩⲁⲛ ⲉⲧⲟⲩⲟϫ ⲏ ⲉⲧⲟⲛϩ ⲉϥⲉϫⲁϩⲙⲉϥ ⲟⲩⲁⲕⲁⲑⲁⲣⲧⲟⲥ ⲅⲁⲣ ⲡⲉ ⲉⲃⲟⲗ ϫⲉⲟⲩⲥⲱⲃϩ ⲡⲉ
ⲉⲣϣⲁⲛⲡⲁⲩⲁⲛ ⲇⲉ ⲉⲧⲟⲩⲟϫ ⲏ ⲉⲧⲟⲛϩ ⲥⲙⲛⲧϥ ⲁⲩⲱ ⲛⲧⲉⲡⲉⲧⲟⲩⲟⲃϣ ϣⲓⲃⲉ ⲉϥⲉⲉⲓ ⲉⲣⲁⲧϥ ⲙⲡϩⲓⲉⲣⲉⲩⲥ
ⲛⲧⲉⲡϩⲓⲉⲣⲉⲩⲥ ⲙⲟϣⲧϥ ⲁⲩⲱ ⲉⲓⲥ ϩⲏⲏⲧⲉ ⲁ ⲡϩⲣⲃ ϣⲓⲃⲉ ⲉⲡⲟⲩⲃⲁϣ ⲁⲩⲱ ⲉⲣⲉⲡϩⲓⲉⲣⲉⲩⲥ ⲕⲁⲑⲁⲣⲓⲍⲉ ⲙⲡⲉϥϩⲣⲃ ⲛϥϣⲱⲡⲉ ⲛⲕⲁⲑⲁⲣⲟⲛ
ⲁⲩⲱ ⲉⲣϣⲁⲛⲟⲩⲥⲁⲣⲝ ⲏ ⲟⲩⲥⲣ ⲁϥⲛϩⲉⲗⲕⲟⲥ ϣⲱⲡⲉ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲁⲩⲱ ⲛϥⲙⲧⲟⲛ
ⲁⲩⲱ ⲛⲥϣⲱⲡⲉ ϩⲙⲡⲙⲁ ⲙⲡⲥⲁϣ ⲛϭⲓⲟⲩⲟⲩⲗⲏ ⲉⲥⲟⲩⲟⲃϣ ⲏ ⲉⲥⲡⲟⲣⲉ ⲉⲥϯⲟⲩⲃⲁϣ ⲏ ⲉⲥⲧⲣⲉϣⲣⲱϣ ⲉϥⲉⲉⲓ ⲛⲛⲁϩⲣⲙⲡϩⲓⲉⲣⲉⲩⲥ
ⲛⲧⲉⲡϩⲓⲉⲣⲉⲩⲥ ⲙⲟϣⲧϥ ⲁⲩⲱ ⲉⲓⲥ ϩⲏⲏⲧⲉ ⲡⲉϥϩⲣⲃ ⲑⲃⲃⲏⲩ ⲉⲡϣⲁⲁⲣ ⲙⲡⲉϥⲥⲱⲙⲁ ⲉⲁⲡⲉϥϥⲱ ⲡⲱⲱⲛⲉ ⲁϥⲟⲩⲃⲁϣ ⲉⲣⲉⲡϩⲓⲉⲣⲉⲩⲥ ϫⲁϩⲙⲉϥ ϫⲉⲟⲩⲥⲱⲃϩ ⲡⲉⲛⲧⲁϥϣⲱⲡⲉ ϩⲙⲡⲥⲁϣ ⲉⲛⲧⲁϥⲡⲓⲣⲉ ⲉⲃⲟⲗ ϩⲓⲱⲱϥ
ⲉⲣϣⲁⲛⲡϩⲓⲉⲣⲉⲩⲥ ⲇⲉ ⲛⲁⲩ ⲉⲣⲟⲥ ⲁⲩⲱ ⲉⲓⲥ ϩⲏⲏⲧⲉ ⲙⲡⲉϥⲱ ⲉϥⲟⲩⲟⲃϣ ϣⲱⲡⲉ ⲛϩⲏⲧⲥ ⲁⲩⲱ ⲙⲡⲉϩⲣⲃ ⲉϥⲑⲃⲃⲓⲏⲩ ⲛⲉϩⲥⲉ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲁⲩⲱ ⲛⲧⲟⲥ ⲧⲟⲩⲗⲏ ⲉⲥⲕⲣⲙⲣⲱⲙ ⲉⲣⲉⲡϩⲓⲉⲣⲉⲩⲥ ⲡⲟⲣϫϥ ⲉⲃⲟⲗ ⲛⲥⲁϣϥ ⲛϩⲟⲟⲩ
ⲉⲥϣⲁⲛⲡⲱⲱⲛⲉ ⲇⲉ ⲉⲃⲟⲗ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲡϩⲓⲉⲣⲉⲩⲥ ⲉϥⲉϫⲁϩⲙⲉϥ ⲟⲩϩⲣⲃ ⲛⲥⲱⲃϩ ⲡⲉⲛⲧⲁϥⲡⲓⲣⲉ ϩⲙⲡⲉϥⲥⲁϣ
ⲉⲣϣⲁⲛⲡⲙⲁⲉⲓⲛ ⲇⲉ ϭⲱ ϩⲙⲡⲉϥⲥⲱⲙⲁ ⲁⲩⲱ ⲛϥⲧⲙⲡⲱⲣϣ ⲉⲃⲟⲗ ⲟⲩⲟⲩⲗⲏ ⲙⲡⲉϥⲥⲁϣ ⲧⲉ ⲉⲣⲉⲡϩⲓⲉⲣⲉⲩⲥ ⲕⲁⲧⲁⲣⲓⲍⲉ ⲙⲙⲟϥ
ⲁⲩⲱ ⲉⲣϣⲁⲛⲟⲩⲥⲁⲣⲝ ϣⲱⲡⲉ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲛϫⲟⲩϥ ⲛⲕⲱϩⲧ ⲁⲩⲱ ⲛϥϣⲱⲡⲉ ϩⲣⲁⲓ ϩⲙⲡⲉϥϣⲁⲁⲣ ⲛϭⲓⲡⲙⲁ ⲙⲡϫⲟⲩϥ ⲉⲛⲧⲁϥⲙⲧⲟⲛ ⲉϥⲟ ⲙⲙⲁⲉⲓⲛ ⲉϥⲟⲩⲟⲃϣ ⲉϥⲧⲣⲉϣⲣⲱϣ ⲏ ⲉϥⲥⲉⲕ ⲁⲩⲁⲛ ⲉϥⲟⲩⲟⲃϣ
ⲉⲣⲉⲡϩⲓⲉⲣⲉⲩⲥ ⲛⲁⲩ ⲉⲣⲟϥ ⲁⲩⲱ ⲉⲓⲥ ϩⲏⲏⲧⲉ ⲁϥⲡⲱⲱⲛⲉ ⲛϭⲓⲡϥⲱ ⲉϥⲟⲩⲟⲃϣ ⲉⲡⲙⲁ ⲉⲧⲟ ⲙⲙⲁⲉⲓⲛ ⲁⲩⲱ ⲡⲉϥϩⲣⲃ ⲉϥⲑⲃⲃⲓⲏⲩ ⲉⲃⲟⲗ ϩⲙⲡⲉϥϣⲁⲁⲣ ⲟⲩⲥⲱⲃϩ ⲡⲉ ⲡⲁⲓ ⲉⲛⲧⲁϥⲡⲓⲣⲉ ⲉⲃⲟⲗ ϩⲙⲡϫⲟⲩϥ ⲉⲣⲉⲡϩⲓⲉⲣⲉⲩⲥ ϫⲱϩⲙ ⲙⲙⲟϥ ⲟⲩϩⲱⲃ ⲛⲥⲱⲃϩ ⲡⲉ
ⲉⲣϣⲁⲛⲡϩⲓⲉⲣⲉⲩⲥ ⲇⲉ ⲛⲁⲩ ⲉⲣⲟϥ ⲁⲩⲱ ⲉⲓⲥ ϩⲏⲏⲧⲉ ⲛϥϣⲟⲟⲡ ⲁⲛ ϩⲙⲡⲙⲁⲉⲓⲛ ⲉⲧⲡⲟⲟⲣⲉ ⲛϭⲓⲟⲩϥⲱ ⲉϥⲟⲩⲟⲃϣ ⲁⲩⲱ ⲉⲙⲛⲙⲁⲓⲛ ⲉϥⲑⲃⲃⲓⲏⲩ ⲉⲃⲟⲗ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲛⲧⲟϥ ⲇⲉ ⲉϥⲕⲣⲙⲣⲱⲙ ⲉⲣⲉⲡϩⲓⲉⲣⲉⲩⲥ ⲡⲟⲣϫϥ ⲉⲃⲟⲗ ⲛⲥⲁϣϥ ⲛϩⲟⲟⲩ
ⲁⲩⲱ ⲉⲣⲉⲡϩⲓⲉⲣⲉⲩⲥ ⲙⲟϣⲧϥ ⲙⲡⲙⲉϩⲥⲁϣϥ ⲛϩⲟⲟⲩ ϩⲛⲟⲩⲡⲱⲣϣ ⲇⲉ ⲉⲱϣⲁⲛⲡⲱⲣϣ ⲉⲃⲟⲗ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲉⲣⲉⲡϩⲓⲉⲣⲉⲩⲥ ϫⲱϩⲙ ⲙⲙⲟϥ ⲟⲩϩⲱⲃ ⲛⲥⲱⲃϩ ⲡⲉⲛⲧⲁϥⲡⲓⲣⲉ ⲉⲃⲟⲗ ϩⲙⲡⲉϥϫⲟⲩϥ
ⲉⲣϣⲁⲛⲧⲧⲟ ⲇⲉ ⲛⲟⲩⲱⲃϣ ϭⲱ ϩⲙⲡⲉⲥⲙⲁ ⲁⲩⲱ ⲛⲥⲧⲙⲡⲱⲣϣ ⲉⲃⲟⲗ ϩⲙⲡⲉϥϣⲁⲁⲣ ⲧⲁⲓ ⲇⲉ ⲛⲥϭⲱ ⲉⲥⲕⲣⲙⲣⲱⲙ ⲉⲧⲉⲧⲟⲩⲟⲩⲗⲏ ⲙⲡⲉϥϫⲟⲩϥ ⲧⲉ ⲉⲣⲉⲡϩⲓⲉⲣⲉⲩⲥ ⲕⲁⲑⲁⲣⲓⲍⲉ ⲙⲙⲟϥ ⲡⲓⲛⲉ ⲅⲁⲣ ⲙⲡⲉϥϫⲟⲩϥ ⲡⲉ
ⲁⲩⲱ ⲟⲩϩⲟⲟⲩⲧ ⲏ ⲟⲩⲥϩⲓⲙⲉ ⲡⲉⲧⲣⲉ ϩⲣⲃ ⲛⲥⲱⲁϩ ⲛⲁϣⲱⲡⲉ ⲛϩⲏⲧϥ ϩⲛⲧⲉϥⲁⲡⲉ ⲏ ϩⲛⲧⲉϥⲙⲟⲣⲧ
ⲉⲣⲉⲡϩⲓⲉⲣⲉⲩⲥ ⲛⲁⲩ ⲉⲡϩⲣⲃ ⲁⲩⲱ ⲉⲓⲥ ⲡⲉϥⲥⲙⲟⲧ ⲑⲃⲃⲓⲏⲩ ⲉⲡϣⲁⲁⲣ ⲙⲡⲉϥⲥⲱⲙⲁ ⲉⲣⲉⲟⲩϥⲱ ⲇⲉ ⲉϥⲙⲟⲣϣ ϣⲟⲟⲡ ⲛϩⲏⲧϥ ⲉϥϩⲁⲙ ⲉⲣⲉⲡϩⲓⲉⲣⲉⲩⲥ ϫⲱϩⲙ ⲙⲙⲟϥ ϫⲉⲟⲩⲱϣϥ ⲡⲉ ⲡⲥⲱⲃϩ ⲛⲧⲉϥⲁⲡⲉ ⲡⲉ ⲏ ⲡⲥⲱⲃϩ ⲛⲧⲉϥⲙⲟⲣⲧ ⲡⲉ
ⲁⲩⲱ ⲉⲣϣⲁⲛⲡϩⲓⲉⲣⲉⲩⲥ ⲛⲁⲩ ⲉⲡϩⲣⲃ ⲙⲡⲉϥⲟⲩⲱϣϥ ⲁⲩⲱ ⲉⲓⲥ ϩⲏⲏⲧⲉ ⲡⲉϥⲉⲓⲛⲉ ⲛⲉϥⲑⲃⲃⲓⲏⲩ ⲁⲛ ⲉⲡϣⲁⲁⲣ ⲙⲡⲉϥⲥⲱⲙⲁ ⲁⲩⲱ ⲟⲩϥⲱ ⲉϥⲙⲟⲣϣ ⲛϥϣⲟⲟⲡ ⲁⲛ ⲛϩⲏⲧϥ ⲡϩⲓⲉⲣⲉⲩⲥ ⲉϥⲉⲡⲱⲣϫ ⲉⲃⲟⲗ ⲙⲡϩⲣⲃ ⲙⲡⲉϥⲟⲩⲱϣϥ ⲛⲥⲁϣϥ ⲛϩⲟⲟⲩ
ⲁⲩⲱ ⲡϩⲓⲉⲣⲉⲩⲥ ⲉϥⲉⲛⲁⲩ ⲉⲡⲉϥⲥⲙⲟⲧ ϩⲙⲡⲙⲉϩⲥⲁϣϥ ⲛϩⲟⲟⲩ ⲁⲩⲱ ⲉⲓⲥ ϩⲏⲏⲧⲉ ⲙⲡⲉⲡⲉϥⲟⲩⲥⲥϥ ⲡⲱⲣϣ ⲉⲃⲟⲗ ⲉⲙⲛϥⲱ ⲉϥⲙⲟⲣϣ ϣⲟⲟⲡ ⲛϩⲏⲏⲧϥ ⲁⲩⲱ ⲡϩⲣⲃ ⲙⲡⲉϥⲟⲩⲱϣϥ ⲉⲛϥⲑⲃⲃⲓⲏⲩ ⲁⲛ ⲉⲡϣⲁⲁⲣ ⲙⲡⲉϥⲥⲱⲙⲁ
ⲉϥⲉϩⲟⲟⲕⲉϥ ⲉⲃⲟⲗ ⲡⲉϥⲟⲩⲱϣϥ ⲇⲉ ⲛⲛⲉⲕϩⲟⲟⲕⲉϥ ⲁⲩⲱ ⲉⲣⲉⲡϩⲓⲉⲣⲉⲩⲥ ⲡⲟⲣϫϥ ⲉⲃⲟⲗ ⲛⲥⲁϣϥ ⲛϩⲟⲟⲩ ⲙⲡⲙⲉϩⲥⲉⲡⲥⲛⲁⲩ
ⲁⲩⲱ ⲡϩⲓⲉⲣⲉⲩⲥ ⲉϥⲉⲛⲁⲩ ⲉⲡⲉϥⲟⲩⲱϣϥ ϩⲙⲡⲙⲉϩⲥⲁϣϥ ⲛϩⲟⲟⲩ ⲁⲩⲱ ⲉⲓⲥ ϩⲏⲏⲧⲉ ⲙⲡⲉⲡⲉϥⲟⲩⲱϣϥ ⲡⲱⲣϣ ⲉⲃⲟⲗ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲙⲛⲛⲥⲁⲧⲣⲉϥϩⲟⲟⲕⲉϥ ⲉⲃⲟⲗ ⲁⲩⲱ ⲡⲓⲛⲉ ⲙⲡⲉϥⲟⲩⲱϣϥ ⲛⲉϥⲑⲑⲃⲃⲓⲏⲩ ⲁⲛ ⲉⲡϣⲁⲁⲣ ⲙⲡⲉϥⲥⲱⲙⲁ ⲡϩⲓⲉⲣⲉⲩⲥ ⲉϥⲉⲕⲁⲑⲁⲣⲓⲍⲉ ⲙⲙⲟϥ ⲁⲩⲱ ⲉϥⲉϣⲱⲙ ⲛⲛⲉϥϩⲟⲓⲧⲉ ⲛϥϣⲱⲡⲉ ⲉϥⲧⲃⲃⲏⲩ
ϩⲛⲟⲩⲡⲱⲣϣ ⲇⲉ ⲉϥϣⲁⲛⲡⲱⲣϣ ⲉⲃⲟⲗ ⲛϭⲓⲡⲉϥⲟⲩⲱϣϥ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲙⲛⲛⲥⲁⲛϥⲧⲃⲃⲟ
ⲉⲣⲉⲡϩⲓⲉⲣⲉⲩⲥ ⲛⲁⲩ ⲉⲣⲟϥ ⲁⲩⲱ ⲉⲓⲥ ϩⲏⲏⲧⲉ ⲁϥⲡⲱⲣϣ ⲛϭⲓⲡⲟⲩⲱϣϥ ϩⲣⲁⲓ ϩⲙⲡϣⲁⲁⲣ ⲙⲡⲉϥⲥⲱⲙⲁ ⲛⲛⲉⲡϩⲓⲉⲣⲉⲩⲥ ⲙⲟϣⲧϥ ⲉⲧⲃⲉⲡϥⲱ ⲉϥⲙⲟⲣϣ ϫⲉⲡⲁⲓ ⲁϥϫⲱϩⲙ
ⲉϥϣⲁⲛϭⲱ ⲇⲉ ⲛⲛⲁϩⲣⲛⲛⲉϥⲃⲁⲗ ⲛϭⲓⲡⲟⲩⲱϣϥ ϩⲙⲡⲉϥⲥⲱⲙⲁ ⲁⲩⲱ ⲛⲧⲉⲟⲩϥⲱ ⲉϥⲕⲏⲙ ϯⲟⲩⲱ ⲉϩⲣⲁⲓ ⲛϩⲏⲧϥ ⲡⲟⲩⲱϣϥ ⲁϥⲧⲃⲃⲟϥ ⲉⲣⲉⲡⲣⲱⲙⲉ ϣⲱⲡⲉ ⲉϥⲧⲃⲃⲏⲩ ⲁⲩⲱ ⲡϩⲓⲉⲣⲉⲩⲥ ⲉϥⲉⲕⲁⲑⲁⲣⲓⲍⲉ ⲙⲙⲟϥ
ⲁⲩⲱ ⲟⲩϩⲟⲟⲩⲧ ⲏ ⲟⲩⲥϩⲓⲙⲉ ⲉⲥⲥⲩⲁⲛϣⲱⲡⲉ ϩⲙⲡϣⲁⲁⲣ ⲛⲧⲉϥⲥⲁⲣⲝ ⲛϭⲓⲟⲩⲧⲟ ⲉⲥⲟⲩⲟⲃϣ ⲉⲥⲙⲟⲩϩ ⲉⲃⲟⲗ
ⲉⲣⲉⲡϩⲓⲉⲣⲉⲩⲥ ⲛⲁⲩ ⲉⲣⲟϥ ⲁⲩⲱ ⲉⲓⲥ ϩⲏⲏⲧⲉ
. . . ⲁⲩⲃⲗⲛⲕⲱⲃϩ ⲛⲟⲩⲙⲁⲥⲉ
ⲉϥⲥⲟⲩⲟⲣⲧ ⲛϭⲓⲡⲉⲩϭⲱⲛⲧ ϫⲉϥⲛⲁϣⲧ ⲁⲩⲱ ⲧⲉⲩⲟⲣⲅⲏ ϫⲉⲥⲛϣⲟⲧ ϯⲛⲁⲡⲟϣⲟⲩ ϩⲛⲓⲁⲕⲱⲃ ⲧⲁϫⲟⲟⲣⲟⲩ ⲉⲃⲟⲗ ϩⲙⲡⲓⲥⲣⲁⲏⲗ
ⲓⲟⲩⲇⲁ ⲛⲉⲕⲥⲛⲏⲩ ⲛⲁⲥⲙⲟⲩ ⲉⲣⲟⲕ ⲛⲉⲕϭⲓϫ ⲛⲁϣⲱⲡⲉ ⲉϫⲛⲧϫⲓⲥⲉ ⲛⲛⲉⲕϫⲁϫⲉ ⲛⲥⲉⲟⲩⲱϣⲧ ⲛⲁⲕ ⲛϭⲓⲛϣⲏⲣⲉ ⲙⲡⲉⲕⲉⲓⲱⲧ
ⲡⲁⲙⲁⲥⲙⲙⲟⲩⲓ ⲓⲟⲩⲇⲁ ⲁⲕⲉⲓ ⲛⲁⲓ ⲉϩⲣⲁⲓ . . .
. . . ϩⲙⲡⲏⲣⲡ ⲁⲩⲱ ⲡⲉϥⲉⲣϣⲱⲛ ϩⲙⲡⲉⲥⲛⲟϥ ⲙⲡⲉⲗⲟⲟⲗⲉ
ⲥⲉⲱⲣϣ ⲛϭⲓⲛⲉϥⲃⲁⲗ ⲉⲃⲟⲗ ϩⲙⲡⲏⲣⲡ ⲁⲩⲱ ⲛⲉϥⲟⲃϩⲉ ⲟⲩⲟⲃϣ ⲉϩⲟⲩⲉⲡⲉⲣⲱⲧⲉ
ⲍⲁⲃⲟⲩⲗⲱⲛ ⲛⲁⲟⲩⲱϩ ϩⲓϫⲛⲧϩⲁⲗⲁⲥⲥⲁ ⲛϥϣⲱⲡⲉ ϩⲓϫⲙⲡⲙⲁ ⲙⲙⲟⲟⲛⲉ ⲛⲛⲉϫⲏⲩ ⲁⲩⲱ ⲛϥⲡⲱⲣϣ ⲉⲃⲟⲗ ϣⲁϩⲣⲁⲓ ⲉⲥⲓⲇⲱⲛ
ⲓⲉⲥⲁⲭⲁⲣ ⲁϥⲉⲡⲓⲑⲩⲙⲉⲓ ⲉⲡⲡⲉⲧⲛⲁⲛⲟⲩϥ . . .
. . . ϩⲙⲡⲕⲁϩ ⲛⲭⲁⲛⲁⲁⲛ ⲡⲁⲓ ⲛⲧⲁϥϫⲡⲟ ⲙⲙⲟϥ ⲛϭⲓⲁⲃⲣⲁϩⲁⲙ ⲉⲃⲟⲗ ϩⲓⲧⲟⲟⲧϥ ⲛⲉⲫⲣⲱⲛ ⲡⲉⲭⲉⲧⲧⲁⲓⲟⲥ ⲉⲩⲙⲁ ⲛⲉⲙϩⲁⲁⲩ
ⲛⲧⲁⲩⲧⲱⲙⲥ ϩⲣⲁⲓ ϩⲙⲡⲉⲓⲙⲁ ⲛⲁⲃⲣⲁϩⲁⲙ ⲙⲛⲥⲁⲣⲣⲁ ⲧⲉϥⲥϩⲓⲙⲉ ⲛⲧⲁⲩⲧⲱⲙⲥ ⲙⲙⲁⲩ ⲛⲓⲥⲁⲁⲕ ⲙⲛϩⲣⲉⲃⲉⲕⲕⲁ ⲧⲉϥⲥϩⲓⲙⲉ ⲛⲧⲁⲩⲧⲱⲙⲥ ⲛⲗⲓⲁ ⲙⲡⲉⲓⲙⲁ ⲉⲩⲕⲧⲏⲙⲁ ⲛⲧⲥⲱϣⲉ ⲁⲩⲱ ⲙⲡⲉⲙϩⲁⲁⲩ ⲧⲉⲧⲛϩⲏⲧⲥ . . .
ⲡⲛⲟⲩⲧⲉ ⲡϫⲟⲉⲓⲥ ⲛⲓⲙ ⲡⲉⲧⲛⲁϣⲓⲛⲉ ⲙⲙⲟⲕ ⲙⲡⲣⲕⲁⲣⲱⲕ ⲡⲛⲟⲩⲧⲉ ⲟⲩⲇⲉ ⲙⲡⲣϭⲱ
ϫⲉⲉⲓⲥⲛⲉⲕϫⲓϫⲉⲉⲩⲉ ⲁⲩⲱϣ ⲉⲃⲟⲗ ⲁⲩⲱ ⲛⲉⲧⲙⲟⲥⲧⲉ ⲙⲙⲟⲕ ⲁⲩϫⲓⲥⲉ ⲛⲧⲉⲩⲁⲡⲉ
ⲁⲩϫⲓϣⲟϫⲛⲉ ⲉϥϩⲟⲟⲩ ⲉϩⲟⲩⲛ ⲉⲡⲉⲕⲗⲁⲟⲥ ⲁⲩⲱ ⲁⲩⲙⲉⲉⲩⲉ ⲉϩⲟⲩⲛ ⲉⲛⲉⲕⲡⲉⲧⲟⲩⲁⲁⲃ
ⲁⲩϫⲟⲟⲥ ϫⲉⲁⲙⲏⲓⲧⲛ ⲛⲧⲛϥⲟⲧⲟⲩ ⲉⲃⲟⲗ ϩⲛⲛϩⲉⲑⲛⲟⲥ ⲛϥⲧⲙϣⲱⲡⲉ ϭⲉ ⲛϭⲓⲡⲣⲁⲛ ⲙⲡⲓⲥⲣⲁⲏⲗ
ⲁⲩϫⲓ ⲛⲟⲩϣⲟϫⲛⲉ ⲛⲟⲩⲱⲧ ϩⲓⲟⲩⲥⲟⲡ ⲁⲩⲥⲙⲓⲛⲉ ⲛⲟⲩⲇⲓⲁⲑⲏⲕⲏ ⲉⲣⲟⲕ
ⲛϭⲓⲡⲙⲁ ⲛϣⲱⲡⲉ ⲛⲛⲓⲇⲟⲩⲙⲁⲓⲟⲥ ⲙⲛⲛⲓⲥⲙⲁⲏⲗⲓⲧⲏⲥ ⲙⲱⲁⲃ ⲙⲛⲛⲉⲃⲟⲗ ϩⲛⲁⲅⲁⲣ
ⲅⲉⲃⲉⲣ ⲙⲛⲁⲙⲙⲱⲛ ⲙⲛⲡⲁⲙⲁⲗⲏⲕ ⲙⲛⲛⲁⲗⲗⲟⲫⲩⲗⲟⲥ ⲁⲩⲱ ⲛⲉⲧⲟⲩⲏϩ ϩⲛⲧⲩⲣⲟⲥ
ⲕⲁⲓ ⲅⲁⲣ ⲁⲥⲥⲟⲩⲣ ⲁϥϥⲓ ⲛⲙⲙⲁⲩ ⲁⲩϯⲧⲟⲟⲧⲟⲩ ⲙⲛⲛϣⲏⲣⲉ ⲛⲗⲱⲧ ⲇⲓⲁⲯⲁⲗⲙⲁ
ⲁⲣⲓⲑⲉ ⲛⲁⲩ ⲉⲛⲧⲁⲕⲁⲁⲥ ⲙⲙⲁⲇⲓϩⲁⲙ ⲙⲛⲥⲓⲥⲁⲣⲁ ⲁⲩⲱ ⲛⲧϩⲉ ⲛⲓⲁⲃⲉⲓⲛ ϩⲙⲡⲉⲭⲉⲓⲙⲁⲣⲣⲟⲥ ⲛⲕⲉⲓⲥⲱⲛ
ⲁⲩϥⲟⲧⲟⲩ ⲉⲃⲟⲗ ϩⲛⲟⲩⲙⲁ ⲉⲙⲛⲙⲟⲟⲩ ⲛϩⲏⲧϥ ⲁⲩϣⲱⲡⲉ ⲛⲧϩⲉ ⲛⲛⲉⲓⲧ ⲛⲙⲡⲕⲁϩ
ⲕⲁⲛⲉⲩⲁⲣⲭⲱⲛ ⲛⲧϩⲉ ⲛⲱⲣⲏⲃ ⲙⲛⲍⲏⲃ ⲙⲛⲍⲉⲃⲉⲉ ⲙⲛⲥⲁⲗⲙⲁⲛⲁⲛ ⲉⲩⲁⲣⲭⲱⲛ ⲧⲏⲣⲟⲩ
ⲛⲁⲓ ⲉⲛⲧⲁⲩϫⲟⲟⲥ ϫⲉⲙⲁⲣⲛⲕⲗⲏⲣⲟⲛⲟⲙⲉⲓ ⲛⲁⲛ ⲙⲡⲙⲁ ⲉⲧⲟⲩⲁⲁⲃ ⲙⲡⲛⲟⲩⲧⲉ
ⲡⲁⲛⲟⲩⲧⲉ ⲕⲁⲁⲩ ⲛⲧϩⲉ ⲛⲟⲩⲧⲣⲟⲭⲟⲥ ⲛⲧϩⲉ ⲛⲟⲩⲣⲟⲟⲩⲉ ⲙⲡⲉⲙⲧⲟ ⲉⲃⲟⲗ ⲙⲡⲧⲏⲩ
ⲛⲧϩⲉ ⲛⲟⲩⲕⲱϩⲧ ⲉϣⲁϥⲣⲱⲕϩ ⲛⲟⲩⲙⲁ ⲛϣⲏⲛ ⲁⲩⲱ ⲛⲧϩⲉ ⲛⲟⲩϣⲁϩ ⲉϥⲣⲱⲕϩ ⲛϩⲉⲛⲧⲟⲟⲩ
ⲉⲕⲉⲡⲱⲧ ⲛⲥⲱⲟⲩ ⲛⲧⲉⲓϩⲉ ϩⲛⲧⲉⲕϩⲁⲧⲏⲩ ⲁⲩⲱ ⲉⲕⲉϣⲧⲣⲧⲱⲣⲟⲩ ϩⲛⲧⲉⲕⲟⲣⲅⲏ
ⲙⲉϩⲛⲉⲩϩⲟ ⲛⲥⲱϣ ⲁⲩⲱ ⲥⲉⲛⲁϣⲓⲛⲉ ⲛⲥⲁⲡⲉⲕⲣⲁⲛ ⲡϫⲟⲉⲓⲥ
ⲙⲁⲣⲟⲩϫⲓϣⲓⲡⲉ ⲛⲥⲉϣⲧⲟⲣⲧⲣ ϣⲁⲉⲛⲉϩ ⲛⲉⲛⲉϩ ⲛⲥⲉⲟⲩⲱⲗⲥ ⲛⲥⲉⲧⲁⲕⲟ
ⲁⲩⲱ ⲙⲁⲣⲟⲩⲉⲓⲙⲉ ϫⲉⲡⲉⲕⲣⲁⲛ ⲡⲉ ⲡϫⲟⲉⲓⲥ ϫⲉⲛⲧⲟⲕ ⲙⲁⲩⲁⲁⲕ ⲡⲉ ⲡⲉⲧϫⲟⲥⲉ ⲉϩⲣⲁⲓ ⲉϫⲙⲡⲕⲁϩ ⲧⲏⲣϥ
ⲧⲱⲇⲏ ⲛⲛⲧⲱⲣⲧⲣ ⲁⲩϯ ⲛⲙⲙⲁⲓ ⲛϩⲁϩ ⲛⲥⲟⲡ ϫⲓⲛⲧⲁⲙⲛⲧⲕⲟⲩⲓ
ⲙⲁⲣⲉⲡⲓⲥⲣⲁⲏⲗ ϫⲟⲟⲥ ϫⲉⲁⲩϯ ⲛⲙⲙⲁⲓ ⲛϩⲁϩ ⲛⲥⲟⲡ ϩⲛⲧⲁⲙⲛⲧⲕⲟⲩⲓ ⲕⲁⲓ ⲅⲁⲣ ⲙⲡⲟⲩϣϭⲙϭⲟⲙ ⲉⲣⲟⲓ
ⲛⲉⲣⲉⲛⲣⲉϥⲣⲛⲟⲃⲉ ⲙⲉⲉⲩⲉ ⲉⲣⲟⲓ ϩⲓⲡⲁϩⲟⲩ ⲙⲙⲟⲓ ⲁⲩⲧⲣⲉⲧⲉϩⲓⲏ ⲛⲧⲉⲩⲁⲛⲟⲙⲓⲁ ⲟⲩⲉ
ⲟⲩⲇⲓⲕⲁⲓⲟⲥ ⲡⲉ ⲡϫⲟⲉⲓⲥ ⲁϥϣⲱⲱⲧ ⲛⲙⲙⲁⲕ ϩⲛⲛⲣⲉϥⲣⲛⲟⲃⲉ
ⲙⲁⲣⲉⲟⲩⲟⲛ ⲛⲓⲙ ⲉⲧⲙⲟⲥⲧⲉ ⲛⲥⲓⲱⲛ ϫⲓϣⲓⲡⲉ ⲛⲥⲉⲕⲟⲧⲟⲩ ⲉⲡⲁϩⲟⲩ
ⲙⲁⲣⲟⲩⲣⲧϩⲉ ⲛⲟⲩⲭⲟⲣⲧⲟⲥ ⲛϫⲉⲛⲉⲡⲱⲣ ⲡⲁⲓ ⲉⲛⲧⲁϥϣⲟⲟⲩⲉ ⲉⲙⲡⲁⲧⲟⲩ ⲧⲟⲕⲙⲉϥ
ⲉⲙⲡⲉϥⲙⲉϩⲧϭⲓϫ ⲙⲡⲉⲧⲱϩⲥ ⲙⲙⲟϥ ⲉⲙⲡⲉⲡⲉⲧⲥⲱⲟⲩϩ ⲛⲛⲉϥⲕⲛⲁⲁⲩ ⲙⲉϩⲡⲉϥⲁⲗⲟⲙ
ⲉⲙⲡⲉⲛⲉⲧⲡⲁⲣⲁⲅⲉ ϫⲟⲟⲥ ϫⲉⲡⲉⲥⲙⲟⲩ ⲙⲡϫⲟⲉⲓⲥ ⲉϫⲱⲧⲛ ⲁⲛⲥⲙⲟⲩ ⲉⲣⲱⲧⲛ ϩⲙⲡⲣⲁⲛ ⲙⲡϫⲟⲉⲓⲥ
ⲁⲓϣⲧⲟⲣⲧⲣ ⲁⲓϩⲉ ⲉϩⲣⲁⲓ ⲉϫⲙⲡⲁϩⲟ ⲉϫⲙⲡⲕⲁϩ ⲁϥϫⲱϩ ⲉⲣⲟⲓ ⲁϥⲧⲁϩⲟ ⲙⲙⲟⲓ ⲉⲣⲁⲧⲉϫⲛⲛⲁⲟⲩⲉⲣⲏⲧⲉ
ⲡⲉϫⲁϥ ϫⲉⲉⲓⲥϩⲏⲏⲧⲉ ⲁⲛⲟⲕ ϯⲛⲁⲧⲁⲙⲟⲕ ⲉⲛⲉⲧⲛⲁϣⲱⲡⲉ ϩⲛⲧϩⲁⲏ ⲛⲧⲟⲣⲅⲏ ⲉⲧⲓ ⲅⲁⲣ ⲧϩⲟⲣⲁⲥⲓⲥ ϣⲟⲟⲡ ⲉⲩϩⲁⲏ ⲛⲟⲩⲟⲉⲓϣ
ⲡⲟⲉⲓⲗⲉ ⲛⲧⲁⲕⲛⲁⲩ ⲉⲣⲟϥ ⲉⲣⲉⲛⲧϩⲁⲡ ⲙⲙⲟϥ ⲡⲉ ⲡⲣⲣⲟ ⲛⲙⲡⲉⲣⲥⲟⲥ ⲙⲛⲙⲙⲏⲇⲟⲥ
ⲁⲩⲱ ⲡϭⲓⲉ ⲛⲃⲁⲁⲙⲡⲉ ⲡⲉ ⲡⲣⲣⲟ ⲛⲛϩⲉⲗⲗⲏⲛ ⲁⲩⲱ ⲡⲛⲟϭ ⲛⲧⲁⲡ ⲉⲧⲉⲛⲧⲙⲏⲧⲉ ⲛⲛⲉϥⲃⲁⲗ ⲛⲧⲟϥ ⲡⲉ ⲡⲣⲣⲟ ⲛϣⲟⲣⲡ
ⲁⲩⲱ ⲡⲁⲓ ⲛⲧⲁϥⲟⲩⲱϣϥ ⲁ ϥⲧⲟⲟⲩ ⲛⲧⲁⲡ ⲉⲓ ⲉϩⲣⲁⲓ ϩⲁⲣⲁⲧϥ ϥⲧⲟⲟⲩ ⲛⲣⲣⲟ ⲛⲉ ⲉⲩⲛⲁⲧⲱⲟⲩⲛ ⲉⲃⲟⲗϩⲙ ⲡⲉϥϩⲉⲑⲛⲟⲥ ⲁⲩⲱ ϩⲣⲁⲓ ϩⲛⲧⲉϥϭⲟⲙ ⲁⲛ
ϩⲣⲁ ⲇⲉ ϩⲛⲧϩⲁⲏ ⲛⲧⲉⲩⲙⲛⲧⲣⲣⲟ ⲉⲩϣⲁⲛϫⲱⲕ ⲉⲃⲟⲗ ⲛϭⲓⲛⲉⲩⲛⲟⲃⲉ ϥⲛⲁⲧⲱⲟⲩⲛ ⲛϭⲓⲟⲩⲣⲣⲟ ⲛⲁⲧϣⲓⲡⲉ ϩⲙⲡⲉϥϩⲟ ⲉϥⲉⲓⲙⲉ ⲉⲛⲉⲡⲣⲟⲃⲗⲏⲙⲁ
ⲁⲩⲱ ⲉⲥϫⲟⲟⲣ ⲛϭⲓⲧⲉϥϭⲟⲙ ⲁⲩⲱ ϩⲣⲁⲓ ϩⲛⲧⲉϥϭⲟⲙ ⲁⲛ ⲁⲩⲱ ϥⲛⲁⲧⲁⲕⲟ ⲛⲛⲉϣⲡⲏⲣⲉ ⲛϥⲥⲟⲟⲩⲧⲛ ⲛϥⲉⲓⲣⲉ ⲛϥⲧⲁⲕⲟ ⲛⲛⲉⲧϫⲟⲟⲣ ⲙⲡⲗⲁⲟⲥ ⲉⲧⲟⲩⲁⲁⲃ
ⲛϥⲥⲟⲟⲩⲧⲛ ⲛϭⲓⲡⲛⲁϩⲃⲉϥ ⲙⲡⲉϥⲕⲗⲁⲗ ⲉⲟⲩⲛ ⲟⲩⲕⲣⲟϥ ϩⲛⲧⲉϥϭⲓϫ ⲛϥϫⲓⲥⲉ ⲛϭⲓⲡⲉϥϩⲏⲧ ⲛϥⲧⲁⲕⲟ ⲛϩⲁϩ ϩⲛⲟⲩⲕⲣⲟϥ ⲛϥⲁϩⲉⲣⲁⲧϥ ⲉϫⲙⲡⲧⲁⲕⲟ ⲛϩⲁϩ ⲛⲉϥⲟⲩⲱϣϥ ⲙⲙⲟⲟⲩ ϩⲛⲛⲉϥϭⲓϫ ⲛⲧϩⲉ ⲛϩⲛⲥⲟⲟⲩϩⲉ
ⲁⲩⲱ ⲧϩⲟⲣⲁⲥⲓⲥ ⲛⲣⲟⲩϩⲉ ⲙⲛϩⲧⲟⲟⲩⲉ ⲧⲁⲓ ⲛⲧⲁⲩϫⲟⲟⲥ ⲟⲩⲙⲉ ⲧⲉ ⲛⲧⲟⲕ ⲇⲉ ⲧⲱⲱⲃⲉ ⲛⲧϩⲟⲣⲁⲥⲓⲥ ϫⲉⲉⲥϣⲟⲟⲡ ⲛϩⲁϩ ⲛϩⲟⲟⲩ
ⲁⲛⲟⲕ ⲇⲉ ⲇⲁⲛⲓⲏⲗ ⲁⲓⲉⲛⲕⲟⲧⲕ ⲁⲓⲗⲟϭⲗⲉϫ ⲁⲩⲱ ⲁⲓⲧⲱⲟⲩⲛ ⲁⲓⲉⲓⲣⲉ ⲛⲛⲉϩⲃⲏⲩⲉ ⲙⲡⲣⲣⲟ ⲛⲉⲓⲉⲣ ϣⲡⲏⲣⲉ ⲇⲉ ⲛⲧϩⲟⲣⲁⲥⲓⲥ ⲙⲛⲡⲉⲧⲉⲓⲙⲉ ⲉⲣⲟⲥ
ⲧⲥⲟⲫⲓⲁ ⲙⲡⲉⲧⲑⲃⲃⲓⲏⲩ ⲛⲁϫⲓⲥⲉ ⲛⲧⲉϥⲁⲡⲉ ⲁⲩⲱ ⲥⲛⲁⲑⲙⲥⲟϥ ϩⲛⲧⲙⲏⲧⲉ ⲛϩⲛⲛⲟϭ
ⲙⲡⲣⲧⲁⲓⲉⲟⲩⲣⲱⲙⲉ ⲉⲧⲃⲉⲡⲉϥⲥⲁ ⲁⲩⲱ ⲙⲡⲣⲃⲉⲧⲟⲩⲣⲱⲙⲉ ⲉⲧⲃⲉⲡⲉϥϭⲁ
ⲟⲩⲕⲟⲩⲓ ⲅⲁⲣ ⲡⲉ ⲡⲁϥⲛⲉⲃⲓⲱ ϩⲛⲛϩⲁⲗⲁⲧⲉ ⲁⲩⲱ ⲡⲉϥⲕⲁⲣⲡⲟⲥ ⲡⲉ ⲧⲁⲣⲭⲏ ⲛⲛⲉⲧϩⲟⲗϭ
ⲙⲡⲣϣⲟⲩϣⲟⲩ ⲙⲙⲟⲕ ϩⲛⲟⲩϩⲃⲥⲱ ⲛϩⲟⲉⲓⲧⲉ ⲁⲩⲱ ⲙⲡⲣϫⲓⲥⲉ ⲙⲙⲟⲕ ϩⲛⲟⲩϩⲟⲟⲩ ⲛⲉⲟⲟⲩ ϫⲉϩⲛϣⲡⲏⲣⲉ ⲛⲉ ⲛⲉϩⲃⲏⲩⲉ ⲙⲡϫⲟⲉⲓⲥ ⲁⲩⲱ ⲛⲉϥϩⲃⲏⲩⲉ ϩⲏⲡ ⲉⲛⲣⲱⲙⲉ
ⲁϩⲁϩ ⲛⲧⲩⲣⲁⲛⲛⲟⲥ ϩⲙⲟⲟⲥ ϩⲓⲡⲉⲥⲏⲧ ⲡⲉⲧⲉⲙⲡⲟⲩⲧⲟϭⲥ ϩⲱⲱϥ ⲉⲣⲟϥ ⲁϥⲫⲟⲣⲉⲓ ⲛⲧⲉϭⲣⲏⲡⲉ
ⲁϩⲁϩ ⲛϫⲱⲱⲣⲉ ϫⲓⲥⲱϣ ⲉⲙⲁⲧⲉ ⲁⲩⲱ ⲁⲩϯ ⲛⲛⲉⲧⲧⲁⲉⲓⲏⲩ ⲉϩⲣⲁⲓ ⲉⲛϭⲓϫ ⲛϩⲉⲛⲕⲟⲟⲩⲉ
ⲉⲙⲡⲁⲧⲕϣⲓⲛⲉ ⲙⲡⲣϭⲛⲁⲣⲓⲕⲉ ⲉⲓⲙⲉ ⲛϣⲟⲣⲡ ⲙⲛⲛⲥⲱⲥ ⲛⲅⲉⲡⲓⲧⲓⲙⲁ
ⲙⲡⲣϣⲁϫⲉ ⲙⲡⲁⲧⲕⲥⲱⲧⲙ ⲁⲩⲱ ⲙⲡⲣⲛⲟϫⲕ ⲉⲃⲟⲗ ⲧⲉ ⲛϩⲉⲛϣⲁϫⲉ
ⲙⲡⲣϯⲧⲱⲛ ϩⲓϩⲱⲃ ⲉⲙⲡⲱⲕ ⲁⲛ ⲡⲉ ⲁⲩⲱ ⲙⲡⲣⲥⲱⲟⲩϩ ⲉϩⲟⲩⲛ ⲉⲡϩⲁⲡ ⲛⲛⲣⲉϥⲣⲛⲟⲃⲉ
ⲡⲁϣⲏⲣⲉ ⲙⲡⲣⲧⲣⲉⲛⲉⲕϩⲃⲏⲩⲉⲁϣⲁⲓ ⲉⲩϣⲁⲛⲁϣⲁⲓ ⲅⲁⲣ ⲛⲅⲛⲁⲣⲃⲟⲗ ⲁⲛ ⲉⲛⲟⲃⲉ ⲉϣⲱⲡⲉ ⲟⲛ ⲉⲕϣⲁⲛⲡⲱⲧ ⲛⲅⲛⲁⲧⲁϩⲟ ⲁⲛ ⲁⲩⲱ ⲛⲛⲉⲕⲣⲃⲟⲗ ⲉⲕϣⲁⲛⲡⲱⲧ
ⲟⲩⲛ ⲡⲉⲧϩⲟⲥⲉ ⲉϥⲙⲟⲩⲕϩ ⲙⲙⲟϥ ⲉϥϭⲉⲡⲏ ⲁⲩⲱ ⲉϥⲣϭⲣⲱϩ ⲛⲁⲣⲟⲟⲩ ⲛϩⲟⲩⲟ
ⲟⲩⲛ ⲡⲉⲧϣⲱⲛⲉ ⲉϥⲣⲭⲣⲉⲓⲁ ⲙⲡⲉⲧⲛⲁϣⲟⲡϥ ⲉⲣⲟϥ ⲉϥϣⲁⲁⲧ ⲛϭⲟⲙ ⲁⲩⲱ ⲉϥⲣϩⲟⲩⲟ ϩⲛⲧⲙⲛⲧϩⲏⲕⲉ ⲉⲁⲡⲃⲁⲗ ⲙⲡϫⲟⲉⲓⲥ ϭⲱϣⲧ ⲉϩⲣⲁⲓ ⲉϫⲱϥ ϩⲙⲡⲡⲉⲧⲛⲁⲛⲟⲩϥ ⲁⲩⲱ ⲁϥⲥⲁϩⲱϥ ⲉⲣⲁⲧϥ ϩⲙⲡⲉϥⲑⲃⲃⲓⲟ
ⲁϥϫⲓⲥⲉ ⲛⲧⲉϥⲁⲡⲉ ⲁⲩⲱ ⲁⲩⲙⲏⲏϣⲉⲣϣⲡⲏⲣⲉ ⲙⲙⲟϥ
ⲛⲁⲅⲁⲑⲟⲛ ⲙⲛⲙⲡⲉⲧϩⲟⲟⲩ ⲡⲱⲛϩ ⲙⲛⲡⲙⲟⲩ ⲧⲙⲛⲧϩⲏⲕⲉ ⲙⲛⲧⲙⲛⲧⲣⲙⲙⲁⲟ ϩⲛⲉⲃⲟⲗ ϩⲓⲧⲟⲟⲧϥ ⲙⲡϫⲟⲉⲓⲥ ⲛⲉ
ⲡⲉⲧⲉⲣⲉⲡϫⲟⲉⲓⲥⲛⲁⲧⲁⲁϥ ⲡⲉⲧⲛⲁϭⲱ ϩⲛⲛⲣⲉϥϣⲙϣⲉⲛⲟⲩⲧⲉ ⲁⲩⲱ ⲡⲉϥⲟⲩⲱϣ ⲡⲉⲧⲛⲁⲥⲟⲟⲩⲧⲛ ⲛϣⲁⲉⲛⲉϩ
ⲟⲩⲛ ⲡⲉⲧⲟ ⲛⲣⲙⲙⲁⲟ ⲉⲧⲃⲉⲧⲉϥⲙⲛⲧ… ⲙⲛⲧϩⲉ ⲉⲧϥⲱⲛⲧ ⲙⲙⲟϥ ⲉⲧⲉⲧⲁⲓ ⲧⲉ ⲧⲉϥⲙⲉⲣⲓⲥ ϩⲙⲡⲉϥⲃⲉⲕⲉ
ϩⲙⲡⲧⲣⲉϥϫⲟⲟⲥ ϫⲉⲁⲓϩⲉⲟⲩⲙⲧⲟⲛ ϯⲛⲁⲟⲩⲱⲙ ⲧⲉⲛⲟⲩ ϩⲛⲛⲁⲁⲅⲁⲑⲟⲛ ⲛϥⲥⲟⲟⲩⲛ ⲁⲛ ϫⲉⲟⲩ ⲡⲉ ⲡⲉⲟⲩⲟⲉⲓϣ ⲉⲧⲛⲁ… ⲉϫⲱϥ ϫⲉⲉϥⲛⲁⲕⲁⲁⲩ ⲛⲕⲟⲟⲩⲉ ⲛϥⲙⲟⲩ
ⲁϩⲉⲣⲁⲧⲕ ϩⲛⲧⲉⲕⲇⲓⲁⲑⲏⲕⲏ … ⲛϩⲏⲧⲥ ⲛⲅⲱⲥⲕ ϩⲙⲡⲉⲕϩⲱⲃ
ⲙⲡⲣⲣϣⲡⲏⲣⲉ ⲛⲛⲉϩⲃⲏⲩⲉ ⲙⲡⲣⲉϥⲣⲛⲟⲃⲉ ⲡⲓⲥⲧⲉⲩⲉ ⲛⲧⲟϥ ⲉⲡϫⲟⲉⲓⲥ ⲛⲅϭⲱ ϩⲛⲛⲉⲕϩⲓⲥⲉ ϫⲉⲟⲩⲗⲁⲁⲩ ⲡⲉ ⲛⲛⲁϩⲣⲛⲡϫⲟⲉⲓⲥ ⲛⲧⲉⲩⲛⲟⲩ ⲉⲣⲟⲩϩⲏⲕⲉ ⲛⲣⲙⲙⲁⲟ ϩⲛⲟⲩϣⲥⲛⲉ
ⲉⲣⲉⲡⲉⲥⲙⲟⲩ ⲙⲡϫⲟⲉⲓⲥ ϩⲙⲡⲃⲉⲕⲉ ⲙⲡⲉⲩⲥⲉⲃⲏⲥ ⲁⲩⲱ ϩⲛⲟⲩⲛⲟϭ ⲛϭⲉⲡⲏ ϣⲁϥⲧⲣⲉⲡⲉⲥⲙⲟⲩϯⲟⲩⲱ
ⲙⲡⲣϫⲟⲟⲥ ϫⲉⲉⲓⲣⲭⲣⲉⲓⲁ ⲛⲟⲩϫⲓⲛⲧⲉⲛⲟⲩ ⲁⲩⲱ ⲁϣ ⲛⲁⲅⲁⲑⲟⲛ ⲡⲉⲧⲛⲁϣⲱⲡⲉ ⲙⲙⲟⲓ ϫⲓⲛⲙⲡⲟⲟⲩ
ⲙⲡⲣϫⲟⲟⲥ ϫⲉⲥⲉⲣⲱϣⲉ ⲉⲣⲟⲓ ⲁⲩⲱ ⲁϣ ⲛⲙⲕⲁϩ ⲡⲉⲧⲛⲁⲧⲁϩⲟⲓ ϫⲓⲛⲧⲉⲛⲟⲩ
ϩⲙⲡⲉϩⲟⲟⲩ ⲅⲁⲣ ⲛⲛⲁⲅⲁⲑⲟⲛ ⲙⲁⲕⲣⲡⲙⲉⲉⲩⲉ ⲛⲙⲡⲉⲧϩⲟⲟⲩ ⲁⲩⲱ ϩⲙⲡⲉϩⲟⲟⲩ ⲛⲙⲡⲉⲧϩⲟⲟⲩ ⲙⲁⲕⲣⲡⲙⲉⲉⲩⲉ ⲛⲙⲡⲉⲧⲛⲁⲛⲟⲩϥ
ϫⲉⲟⲩⲗⲁⲁⲩ ⲡⲉ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ϩⲙⲡⲉϩⲟⲟⲩ ⲙⲡⲙⲟⲩ ⲉⲧⲱⲱⲃⲉ ⲙⲡⲣⲱⲙⲉ ⲕⲁⲧⲁⲛⲉϥϩⲓⲟⲟⲩⲉ
ⲡⲉⲙⲕⲁϩ ⲛⲟⲩⲟⲩⲛⲟⲩ ⲛⲟⲩⲱⲧ ϣⲁϥⲧⲣⲉⲕⲣⲡⲱⲃϣ ⲛⲧⲉⲧⲣⲩⲫⲏ ⲁⲩⲱ ϣⲁⲩϭⲱⲗⲡ ⲉⲃⲟⲗ ⲛⲛⲉϩⲃⲏⲩⲉ ⲙⲡⲣⲱⲙⲉ ϩⲛⲧⲉϥϩⲁⲏ
ⲙⲡⲣⲙⲁⲕⲁⲣⲓⲍⲉ ⲛⲗⲁⲁⲩ ⲉⲙⲡⲁⲧϥⲙⲟⲩ ⲁⲩⲱ ϣⲁⲩⲥⲟⲩⲛⲡⲣⲱⲙⲉ ϩⲛⲛⲉϥϣⲏⲣⲉ
ⲙⲡⲣϫⲓⲣⲱⲙⲉ ⲛⲓⲙ ⲉϩⲟⲩⲛ ⲉⲡⲉⲕⲏⲓ ϩⲁϩ ⲅⲁⲣ ⲛⲉ ⲛϭⲟⲣϭⲥ ⲙⲡⲉⲕⲣⲟϥ
ⲡⲡⲉⲣⲇⲓⲝ ⲟⲩϭⲉⲣⲏϭ ⲡⲉ ϩⲙⲡⲉϥⲧⲁⲡ ⲧⲁⲓ ⲧⲉ ⲧϩⲉ ⲙⲫⲏⲧ ⲙⲡϫⲁⲥⲓϩⲏⲧ ⲁⲩⲱ ⲛⲧϩⲉ ⲙⲡⲉⲧϯϩⲧⲏϥ ϣⲁϥϭⲱϣⲧ ⲛⲥⲁⲡⲉⲕϩⲉ
ⲙⲡⲉⲧⲛⲁⲛⲟⲩϥ ⲅⲁⲣ ϣⲁϥⲕⲧⲟⲟⲩ ⲉϩⲛⲡⲉⲧϩⲟⲟⲩ ⲛϥϭⲱⲣϭ ⲉⲣⲟⲕ ⲁⲩⲱ ϣⲁϥⲧⲉϭⲧⲱⲗⲙ ⲉⲣⲟⲕ ϩⲛⲛⲉⲕⲟⲩⲱϣ
ϣⲁⲣⲉϩⲛϫⲃⲃⲉⲥⲁϣⲁⲓ ⲉⲃⲟⲗ ϩⲛⲟⲩϯⲕ ⲟⲩⲣⲱⲙⲉ ϩⲱⲱϥ ⲛⲣⲉϥⲣⲛⲟⲃⲉ ϣⲁϥϭⲱⲣϭ ⲉⲡⲉⲕⲥⲛⲟϥ
ϩⲁⲣⲉϩ ⲉⲣⲟⲕ ⲉⲩⲥⲁ ⲙⲡⲉⲧϩⲟⲟⲩ ϫⲉϣⲁϥⲙⲉⲉⲩⲉ ⲉϩⲛⲡⲉⲧϩⲟⲟⲩ ⲙⲏⲡⲟⲧⲉ ⲛϥⲧⲉϭⲟⲩⲧⲱⲗⲙ ⲉⲣⲟⲕ ⲛϣⲁⲉⲛⲉϩ
ϭⲁⲗⲉⲟⲩϣⲙⲙⲟ ⲉⲣⲟⲕ ⲧⲁⲣⲉϥⲣⲁϩⲧⲕ ϩⲛⲟⲩϣⲧⲟⲣⲧⲣ ⲁⲩⲱ …
… ⲙⲛⲟⲩⲟⲣⲫⲁⲛⲟⲥ ⲙⲛⲟⲩⲭⲏⲣⲁ ⲛϭⲟⲛⲥ ⲁⲩⲱ ⲟⲩⲥⲛⲟϥ ⲛⲁⲧⲛⲟⲃⲉ ⲛⲧⲉⲧⲛⲧⲛⲡⲁϩⲧϥ ⲉⲃⲟⲗ ϩⲙⲡⲉⲓⲙⲁ ⲁⲩⲱ ⲛⲧⲉⲧⲛⲧⲙⲟⲩⲉϩ ⲧⲏⲩⲧⲛ ⲛⲥⲁϩⲉⲛⲛⲟⲩⲧⲉ ⲛϣⲙⲙⲟ ⲉⲩⲡⲉⲧϩⲟⲟⲩ ⲛⲏⲧⲛ
ϯⲛⲁⲧⲣⲉⲧⲉⲧⲛⲟⲩⲱϩ ϩⲣⲁⲓ ϩⲙⲡⲉⲓⲙⲁ ϩⲙⲡⲕⲁϩ ⲛⲧⲁⲓⲧⲁⲁϥ ⲛⲏⲧⲛ ⲙⲛⲛⲉⲧⲛⲉⲓⲟⲧⲉ ϫⲓⲛⲉⲛⲉϩ ϣⲁⲉⲛⲉϩ
ⲉϣϫⲉ ⲛⲧⲱⲧⲛ ⲇⲉ ⲁⲧⲉⲧⲛⲕⲁ ϩⲧⲏⲧⲛ ⲉϫⲛϩⲉⲛϣⲁϫⲉ ⲛϭⲟⲗ ⲛⲁⲓ ⲛⲧⲉⲧⲛⲉⲓⲁⲧ ϩⲏⲩ ⲁⲛ ⲉⲣⲟⲟⲩ
ⲁⲩⲱ ⲧⲉⲧⲛϩⲱⲧⲃ ⲧⲉⲧⲛⲟ ⲛⲛⲟⲉⲓⲕ ⲧⲉⲧⲛⲱⲣⲕ ⲛⲛⲟⲩϫ ⲉϫⲙⲡϫⲓⲛϭⲟⲛⲥ ⲧⲉⲧⲛϫⲓⲟⲩⲉ ⲧⲉⲧⲛⲧⲁⲗⲉ ϣⲟⲩϩⲏⲛⲉ ⲉϩⲣⲁⲓ ⲛⲧⲃⲁϩⲁⲗ ⲁⲩⲱ ⲁⲧⲉⲧⲛⲙⲟⲟϣⲉ ϩⲓⲡⲁϩⲟⲩ ⲛϩⲉⲛⲛⲟⲩⲧⲉ ⲛϣⲙⲙⲟ ⲛⲁⲓ ⲛⲧⲉⲧⲛⲥⲟⲟⲩⲛ ⲁⲛ ⲙⲙⲟⲟⲩ
ϫⲉⲉⲩⲡⲉⲧϩⲟⲟⲩ ϣⲱⲡⲉ ⲛⲏⲧⲛ
… ⲛⲉⲩϩⲓⲟⲙⲉ ⲥⲉϩⲱⲧⲉ ⲛⲟⲩϣⲱⲧⲉ ⲉⲧⲣⲉⲩⲧⲁⲙⲓⲟ ⲛϩⲛⲭⲁⲃⲟⲛⲏ ⲛⲧⲉⲥⲧⲣⲁⲧⲓⲁ ⲛⲧⲡⲉ…
… ϫⲉⲥⲱⲟⲩϩ ⲉϩⲟⲩⲛ ⲛⲛⲉⲧⲛϣⲟⲩⲥⲟⲟⲩϣⲉ ⲙⲛⲛⲉⲧⲛⲑⲩⲥⲓⲁ …
ϣⲱⲃ ⲛⲧⲉⲕⲁⲡⲉ … ⲁⲩⲱ ⲁϥⲕⲱ ⲛⲥⲱϥ ⲛⲧⲅⲉⲛⲉⲁ ⲉⲧⲉⲓⲣⲉ ⲛⲛⲁⲓ
ⲁⲩⲕⲱⲧ ⲛⲧϣⲏⲩⲉ ⲛⲧⲁⲫⲉⲑ ⲁⲩⲱ ⲡⲉⲓⲁ ⲙⲡϣⲏⲣⲉ ⲛⲉⲛⲟⲩⲱⲙ ⲉⲧⲣⲉⲩⲣⲱⲕϩ ⲛⲛⲉⲩϣⲏⲣⲉ ⲙⲛⲛⲉⲩϣⲉⲉⲣⲉ ϩⲛⲟⲩⲕⲱϩⲧ ⲡⲉⲧⲉⲙⲡⲉⲓϩⲉϩⲱⲛ ⲙⲙⲟϥ ⲉⲧⲟⲟⲧⲟⲩ ⲟⲩⲧⲉ ⲙⲡⲉⲓⲙⲉⲉⲩⲉ ⲉⲣⲟϥ ϩⲙⲡⲁϩⲏⲧ
ⲁⲩⲱ ⲁⲡϫⲟⲉⲓⲥ ϣⲁϫⲉ ⲛⲁϩⲣⲙ ⲙⲱⲩⲥⲏⲥ ⲉϥϫⲱ ⲙⲙⲟⲥ
ϫⲉϩⲱⲛ ⲉⲧⲟⲟⲧⲟⲩ ⲛⲛϣⲏⲣⲉ ⲙⲡⲓⲥⲣⲁⲏⲗ ⲛⲅϫⲟⲟⲥ ⲛⲁⲩ ⲉⲕϫⲱ ⲙⲙⲟⲥ ϫⲉⲛⲁⲇⲱⲣⲟⲛ ⲛⲁⲧⲁⲉⲓⲟ ⲛⲁⲕⲁⲣⲡⲟⲥ ⲉⲩⲥⲧⲟⲓ ⲛⲥϯⲛⲟⲩϥⲉ ⲉⲧⲉⲧⲛⲉⲧⲁⲗⲟⲟⲩ ⲛⲁⲓ ⲉϩⲣⲁⲓ ϩⲛⲛⲁϣⲁ
ⲁⲩⲱ ⲉⲕⲉϫⲟⲟⲥ ⲛⲁⲩ ϫⲉⲛⲁⲓ ⲛⲉ ⲛⲕⲁⲣⲡⲟⲥ ⲉⲧⲉⲧⲛⲉⲛⲧⲟⲩ ⲙⲡϫⲟⲉⲓⲥ ϩⲓⲉⲓⲃ ⲥⲛⲁⲩ ⲉⲣⲉⲟⲩⲣⲟⲙⲡⲉ ⲉⲙⲛϩⲃⲓⲛ ϩⲓⲱⲟⲩ ⲉⲡⲉϩⲟⲟⲩ ⲉⲩϭⲗⲓⲗ ϩⲛⲟⲩⲙⲟⲩⲛ ⲉⲃⲟⲗ
ⲉⲕⲉⲧⲁⲙⲓⲉ ⲡⲟⲩⲁ ϩⲓⲉⲓⲃ ⲉϩⲧⲟⲟⲩⲉ ⲁⲩⲱ ⲉⲕⲉⲧⲁⲙⲓⲟ ⲡⲙⲉϩⲥⲛⲁⲩ ⲛϩⲓⲉⲓⲃ ⲙⲡⲛⲁⲩ ⲛⲣⲟⲩϩⲉ
ⲁⲩⲱ ⲉⲕⲉⲧⲁⲙⲓⲉ ⲡⲣⲉⲙⲏⲧ ⲙⲡϣⲓ ⲛⲥⲁⲙⲓⲧ ⲉϥⲧⲁⲙⲓⲏⲩ ϩⲛⲟⲩⲣⲁϥⲧⲱⲟⲩ ⲛϣⲓ ⲛⲛⲉϩ
ⲉⲡⲉϭⲗⲓⲗ ⲙⲡⲙⲟⲩⲛ ⲉⲃⲟⲗ ⲉⲩⲑⲩⲥⲓⲁ ⲧⲁⲓ ⲉⲧⲛⲁϣⲱⲡⲉ ϩⲣⲁⲓ ϩⲙⲡⲧⲟⲟⲩ ⲛⲥⲓⲛⲁ ⲉⲩⲥⲧⲟⲓ ⲛⲥϯⲛⲟⲩϥⲉ ⲙⲡϫⲟⲉⲓⲥ
ⲁⲩⲱ ⲧⲉϥⲥⲡⲟⲛⲇⲏ ⲡⲣⲁϥⲧⲟⲟⲩ ⲙⲡϣⲓ ⲉⲡⲟⲩⲁ ϩⲓⲉⲓⲃ ϩⲣⲁⲓ ϩⲙⲡⲉⲧⲟⲩⲁⲁⲃ ⲉⲕⲉⲟⲩⲱⲅⲧⲛ ⲉⲃⲟⲗ ⲛⲟⲩⲥⲡⲟⲛⲇⲏ ⲛⲥⲓⲕⲉⲣⲟⲛ ⲙⲡϫⲟⲉⲓⲥ
ⲁⲩⲱ ⲉⲕⲉⲧⲁⲙⲓⲉ ⲡⲙⲉϩⲥⲛⲁⲩ ⲛϩⲓⲉⲓⲃ ⲙⲡⲛⲁⲩ ⲛⲣⲟⲩϩⲉ ⲕⲁⲧⲁⲧⲉϥⲑⲩⲥⲓⲁ ⲁⲩⲱ ⲕⲁⲧⲁⲧⲉϥⲥⲡⲟⲛⲇⲏ ⲉⲧⲉⲧⲛⲉⲧⲁⲙⲓⲟϥ ⲉⲩⲥⲧⲟⲓ ⲛⲥϯⲛⲟⲩϥⲉ ⲙⲡϫⲟⲉⲓⲥ
ⲁⲩⲱ ϩⲣⲁⲓ ϩⲙⲡⲉϩⲟⲟⲩ ⲛⲛⲥⲁⲃⲃⲁⲧⲟⲛ ⲉⲧⲉⲧⲛⲛ ϩⲓⲉⲓⲃ ⲥⲛⲁⲩ ⲉⲩϩⲛⲟⲩⲣⲟⲙⲡⲉ ⲛⲁⲧϫⲃⲓⲛ ⲁⲩⲱ ⲣⲉⲙⲏⲧ ⲥⲛⲁⲩ ⲛⲥⲁⲙⲓⲧ ⲉϥⲧⲁⲙⲓⲏⲩ ϩⲓⲛⲉϩ ⲉⲩⲑⲩⲥⲓⲁ ⲁⲩⲱ ⲧⲉⲥⲡⲟⲛⲇⲏ
ⲙⲛⲡϩⲟⲗⲟⲕⲁⲩⲧⲱⲙⲁ ⲛⲛⲥⲁⲃⲃⲁⲧⲟⲛ ϩⲣⲁⲓ ϩⲛⲛⲥⲁⲃⲃⲁⲧⲱⲛ ϩⲓϫⲙⲡⲉϭⲗⲓⲗ ⲛⲟⲩⲟⲉⲓϣ ⲛⲓⲙ ⲙⲛⲧⲉϥⲥⲡⲟⲛⲇⲏ
ⲁⲩⲱ ϩⲣⲁⲓ ϩⲛⲛⲥⲟⲩⲟⲩⲁ ⲉⲧⲉⲧⲛⲛ ⲟⲩϭⲗⲓⲗ ⲙⲡϫⲟⲉⲓⲥ ⲙⲁⲥⲉ ⲥⲛⲁⲩ ⲉⲃⲟⲗ ϩⲛⲛⲉϩⲟⲟⲩ ⲟⲩⲟⲉⲓⲗⲉ ⲥⲁϣϥ ⲛϩⲓⲉⲓⲃ ⲛⲟⲩⲣⲟⲙⲡⲉ ⲉⲙⲛϫⲓⲛϩⲓⲱⲟⲩ
ϣⲟⲙⲛⲧ ⲛⲣⲉⲙⲏⲧ ⲛⲥⲁⲙⲓⲧ ⲉϥⲧⲁⲙⲓⲏⲩ ϩⲓⲛⲉϩ ⲉⲡⲟⲩⲁ ⲙⲁⲥⲉ ⲁⲩⲱ ⲥⲛⲁⲩ ⲛⲣⲉⲙⲏⲧ ⲛⲥⲁⲙⲓⲧ ⲉϥⲧⲁⲙⲓⲏⲩ ϩⲓⲛⲉϩ ⲉⲡⲟⲩⲁ ⲟⲉⲓⲗⲉ
ⲁⲩⲱ ⲟⲩⲣⲉⲙⲏⲧ ⲛⲥⲁⲙⲓⲧ ⲉϥⲧⲁⲙⲓⲏⲩ ϩⲓⲛⲉϩ ⲉⲡⲟⲩⲁ ϩⲓⲉⲓⲃ ⲟⲩⲑⲩⲥⲓⲁ ⲛⲥⲧⲟⲓ ⲛⲥϯⲛⲟⲩϥⲉ ⲉⲩⲕⲁⲣⲡⲟⲥ ⲙⲡϫⲟⲉⲓⲥ
ⲁⲩⲱ ⲧⲉⲩⲥⲡⲟⲛⲇⲏ ⲧⲡⲁϣⲉ ⲙⲡϣⲓ ⲛⲁϣⲱⲡⲉ ⲉⲡⲟⲩⲁ ⲙⲁⲥⲉ ⲁⲩⲱ ⲡⲣⲉϣⲟⲙⲛⲧ ⲙⲡϣⲓ ⲛⲁϣⲱⲡⲉ ⲉⲡⲟⲩⲁ ⲟⲉⲓⲗⲉ ⲁⲩⲱ ⲡⲧⲣⲉϥⲧⲟⲟⲩ ⲙⲡϣⲓ ⲛⲁϣⲱⲡⲉ ⲉⲡⲟⲩⲁ ϩⲓⲉⲓⲃ ⲡⲁⲓ ⲡⲉ ⲡϩⲟⲗⲟⲕⲁⲩⲧⲱⲙⲁ ⲟⲩⲉⲃⲟⲧ ⲉⲃⲟⲗ ϩⲛⲟⲩⲉⲃⲟⲧ ⲉⲛⲉⲃⲁⲧⲉ ⲛⲧⲉⲣⲟⲙⲡⲉ
ⲁⲩⲱ ⲟⲩϭⲓⲉ ⲉⲃⲟⲗ ϩⲛⲛⲃⲁⲁⲙⲡⲉ ϩⲁⲛⲟⲃⲉ ϩⲣⲁⲓ ϩⲓϫⲙⲡⲉϭⲗⲓⲗ ⲛⲟⲩⲟⲉⲓϣ ⲛⲓⲙ ⲉⲩⲉⲧⲁⲙⲓⲟϥ ⲙⲛⲧⲉϥⲥⲡⲟⲛⲇⲏ ⲙⲡϫⲟⲉⲓⲥ
ⲁⲩⲱ ϩⲣⲁⲓ ϩⲙⲡϣⲟⲣⲡ ⲛⲉⲃⲟⲧ ⲛⲥⲟⲩⲙⲛⲧⲁϥⲧⲉ ⲙⲡⲉⲃⲟⲧ ⲙⲁⲥⲭⲁ ⲡⲉ ⲙⲡϫⲟⲉⲓⲥ
ⲁⲩⲱ ⲥⲟⲩⲙⲛⲧⲏ ⲙⲡⲉⲃⲟⲧ ⲡⲉ ⲡϣⲁ ⲛⲧⲉⲧⲛⲉⲟⲩⲉⲙ ⲁⲧⲑⲁⲃ ⲛⲥⲁϣϥ ⲛϩⲟⲟⲩ
ⲁⲩⲱ ⲡϣⲟⲣⲡ ⲛϩⲟⲟⲩ ⲛⲁϣⲱⲡⲉ ⲛⲟⲩⲧⲱϩⲙ ⲉϥⲟⲩⲁⲁⲃ ⲛⲏⲧⲛ ⲛⲛⲉⲧⲛⲣ ⲗⲁⲁⲩ ⲛϩⲱⲃ ⲛϣⲙϣⲉ
ⲉⲧⲉⲧⲛⲉⲛ ϩⲉⲛϩⲟⲗⲟⲕⲁⲩⲧⲱⲙⲁ
ⲡⲁϣⲏⲣⲉ ⲉⲕϣⲁⲛϣⲡⲧⲱⲣⲉ ⲙⲡⲉⲕϣⲃⲏⲣ ⲉⲕⲛⲁϯⲧⲟⲟⲧⲕ ⲙⲡⲉⲕϫⲁϫⲉ
ⲟⲩϭⲟⲣϭⲥ ⲅⲁⲣ ⲙⲡⲣⲱⲙⲉ ⲉϥⲛⲁϣⲧ ⲛⲉ ⲛⲉϥⲥⲡⲟⲧⲟⲩ ⲙⲙⲓⲛⲙⲙⲟϥ ⲁⲩⲱ ϣⲁϥⲧⲁⲕⲟ ϩⲛⲛϣⲁϫⲉ ⲛⲣⲱϥ
ⲡⲁϣⲏⲣⲉ ⲁⲣⲓⲛⲉϯϩⲱⲛ ⲙⲙⲟⲩ ⲉⲧⲟⲟⲧⲕ ⲧⲁⲣⲉⲕⲱⲛϩ ⲁⲕⲉⲓ ⲅⲁⲣ ⲉⲧⲟⲟⲧⲟⲩ ⲛϩⲉⲛⲡⲉⲧϩⲟⲟⲩ ⲉⲧⲃⲉⲡⲉⲕϣⲃⲏⲣ ⲙⲡⲣϣⲱⲡⲉ ⲉⲕⲃⲏⲗ ⲉⲃⲟⲗ ⲧⲱⲃⲥ ⲇⲉ ⲙⲡⲉⲕⲣⲙⲛϯⲙⲉ ⲛⲧⲁⲕϣⲡⲧⲱⲣⲉ ⲙⲙⲟϥ
ⲙⲡⲣϯϩⲓⲛⲏⲃ ⲛⲛⲉⲕⲃⲁⲗ ⲁⲩⲱ ⲙⲡⲣϯⲣⲉⲕⲣⲓⲕⲉ ⲛⲛⲉⲕⲃⲟⲩϩⲉ
ϫⲉⲉⲕⲉⲣⲃⲟⲗ ⲛⲧϩⲉ ⲛⲟⲩϭϩⲟⲥ ⲉⲃⲟⲗ ϩⲛϩⲉⲛϩⲁϭⲉ ⲁⲩⲱ ⲛⲧϩⲉ ⲛⲟⲩϩⲁⲗⲏⲧ ⲉⲃⲟⲗ ϩⲛⲟⲩⲡⲁϣ
ⲃⲱⲕ ϣⲁⲡϭⲁϫⲓϥ ⲱ ⲡⲣⲉϥϫⲛⲁⲁⲩ ⲛⲅⲕⲱϩ ⲉⲛⲉϥϩⲓⲟⲩⲉ ⲛⲅⲣⲥⲁⲃⲉ ⲉϩⲟⲩⲉⲣⲟϥ
ⲉⲙⲛⲧⲏⲡⲉⲧⲙⲙⲁⲩ ⲅⲁⲣ ⲥⲱϣⲉ ⲟⲩⲇⲉ ⲉⲙⲛⲧϥⲡⲉⲧⲁⲛⲁⲅⲕⲁⲍⲉ ⲙⲙⲟϥ ⲟⲩⲇⲉ ⲉⲙⲛⲧϥϫⲟⲉⲓⲥ ϩⲓϫⲱϥ
ⲛⲧϩⲉ ⲉϣⲁϥⲥⲃⲧⲉⲧⲉϥϩⲣⲉ ⲙⲡϣⲱⲙ ⲛϥⲧⲁϣⲟ ⲇⲉ ⲙⲡⲉϥⲕⲱ ⲉϩⲣⲁⲓ ϩⲙⲡⲱϩⲥ ⲏ ⲛⲅⲃⲱⲕ ⲉⲣⲁⲧϥ ⲙⲡⲁϥ ⲛⲉⲃⲓⲱ ⲛⲅⲉⲓⲙⲉ ⲉⲧⲉϥⲙⲛⲧⲣⲉϥⲑⲣϩⲱⲃ ⲁⲩⲱ ⲉϥⲉⲓⲣⲉ ⲙⲡⲉϥϩⲱⲃ ϩⲱⲥ ⲙⲛⲧⲥⲁⲃⲉ ⲡⲁⲓ ⲉⲧⲟⲩϯ ⲛⲛⲉϥϩⲓⲥⲉ ⲛⲛⲉⲣⲣⲱⲟⲩ ⲙⲛⲛⲣⲱⲙⲉ ⲉⲩⲙⲧⲟⲛ ⲉϥⲧⲁⲓⲏⲩ ⲇⲉ ⲛⲛⲁϩⲣⲛⲟⲩⲟⲛ ⲛⲓⲙ ⲁⲩⲱ ⲉⲩⲟⲩⲁϣϥ ⲕⲁⲓⲡⲉⲣ ⲉⲟⲩϭⲱⲃ ⲡⲉ ϩⲛⲧⲉϥϭⲟⲙ ⲁϥⲧⲁⲓⲉⲧⲥⲟⲫⲓⲁ ⲁϥⲉⲓ ⲉⲃⲟⲗ
ⲁϣⲧⲛⲁⲩ ⲕⲛⲏϫ ⲡⲣⲉϥϫⲛⲁⲁⲩ ⲉⲕⲛⲁⲧⲱⲟⲩⲛ ⲇⲉ ϩⲁⲡϩⲓⲛⲏⲃ ⲧⲛⲁⲩ
ⲉⲕⲟⲃϣ ⲛⲟⲩⲁⲡⲣⲏⲧⲉ ⲕϩⲙⲟⲟⲥ ⲛⲟⲩⲁⲡⲣⲏⲧⲉ ⲕϫⲓⲣⲉⲕⲣⲓⲕⲉ ⲇⲉ ⲛⲟⲩⲁⲡⲣⲏⲧⲉ ⲟⲩⲁⲡⲣⲏⲧⲉ ⲇⲉ ⲉⲧⲉⲧⲟⲟⲧⲕ ⲟⲗⲕ ϩⲁⲧⲉⲕⲙⲉⲥⲧϩⲏⲧ
ⲙⲛⲛⲥⲱⲥ ϣⲁⲣⲉⲧⲙⲛⲧϩⲏⲕⲉ ⲉⲓ ⲛⲁⲕ ⲛⲧϩⲉ ⲛⲟⲩⲁ ⲉϥⲙⲟⲟϣⲉ ⲛⲙⲙⲁⲕ ϩⲓⲟⲩϩⲓⲏ ⲉϥϩⲟⲟⲩ ⲁⲩⲱ ⲡⲉϭⲣⲱϩ ⲛⲧϩⲉ ⲛⲟⲩⲣⲉϥⲡⲱⲧ ⲉⲛⲁⲛⲟⲩϥ ⲉϣⲱⲡⲉ ⲇⲉ ⲙⲉⲕϫⲛⲁⲁⲩ ⲡⲉⲕⲱϩⲥ ⲛⲏⲩ ⲛⲧϩⲉ ⲛⲟⲩⲡⲏⲅⲏ ⲁⲩⲱ ⲡⲉϭⲣⲱϩ ⲛⲁⲡⲱⲧ ⲉⲃⲟⲗ ⲙⲙⲟⲕ ⲛⲧϩⲉ ⲛⲟⲩⲣⲱⲙⲉ ⲉϥϩⲟⲟⲩ
ϣⲁⲣⲉⲟⲩⲣⲱⲙⲉ ⲛⲁⲧϩⲏⲧ ⲁⲩⲱ ⲙⲡⲁⲣⲁⲛⲟⲙⲟⲥ ⲙⲟⲟϣⲉ ϩⲓϩⲉⲛϩⲓⲟⲟⲩⲉ ⲉⲩϩⲟⲟⲩ
ⲁⲩⲱ ϣⲁϥϫⲱⲣⲙ ϩⲙⲡⲁϥⲃⲁⲗ ⲛϥⲥⲏⲙⲉⲓⲛ ϩⲛⲧⲉϥⲟⲩⲉⲣⲏⲧⲉ ⲛϥϯⲥⲃⲱ ⲇⲉ ⲛϩⲉⲛϫⲱⲣⲙ ⲛⲧⲏⲏⲃⲉ
ϣⲁⲣⲉⲡⲉϥϩⲏⲧ ⲉⲧϭⲟⲟⲙⲉ ⲙⲉⲉⲩⲉ ⲉϩⲉⲛⲡⲉⲧϩⲟⲟⲩ ⲛⲟⲩⲟⲉⲓϣ ⲛⲓⲙ ϣⲁⲣⲉⲡⲁⲓ ⲛⲧⲉⲓⲙⲓⲛⲉ ⲣϩⲉⲛϣⲧⲟⲣⲧⲣ ⲛϩⲉⲛⲡⲟⲗⲓⲥ
ⲉⲧⲃⲉⲡⲁⲓ ⲡⲉϥⲧⲁⲕⲟ ⲛⲏⲩ ϩⲛⲟⲩϣⲥⲛⲉ ⲟⲩϭⲟϫϫ ⲙⲛⲟⲩⲱϣϥ ⲛⲁⲧⲧⲁⲗϭⲟ ϫⲉϥⲣⲁϣⲉ ⲉϫⲛϩⲱⲃ ⲛⲓⲙ ⲉⲧϩⲟⲟⲩ ⲉⲧⲉⲣⲉⲡⲛⲟⲩⲧⲉ ⲙⲟⲥⲧⲉ ⲙⲙⲟⲟⲩ ϥⲛⲁⲟⲩⲱϣϥ ⲇⲉ ⲉⲧⲃⲉⲧⲁⲕⲁⲑⲁⲣⲥⲓⲁ ⲛⲧⲉϥⲯⲩⲭⲏ
ⲥⲟⲟⲩ ⲛϩⲱⲃ ⲛⲉⲛⲧⲁⲡϫⲟⲉⲓⲥ ⲙⲁⲥⲧⲟⲩ ⲁⲩⲱ ⲥⲁϣϥ ⲛⲉ ⲟⲩⲃⲟⲧⲉ ⲛⲧⲉϥⲯⲩⲭⲏ
ⲡⲃⲁⲗ ⲛⲟⲩⲣⲉϥⲥⲱϣ ⲟⲩⲗⲁⲥ ⲛϫⲓⲛϭⲟⲛⲥ ϩⲉⲛϭⲓϫ ⲉⲩⲡⲉⲛⲥⲛⲟϥ ⲉⲃⲟⲗ ⲛⲇⲓⲕⲁⲓⲟⲥ
ⲟⲩϩⲏⲧ ⲉϥⲙⲉⲉⲩⲉ ⲉϩⲉⲛⲙⲉⲉⲩⲉ ⲉⲩϩⲟⲟⲩ ϩⲉⲛⲟⲩⲣⲏⲧⲉ ⲉⲩϭⲉⲡⲏ ⲉⲣⲡⲉⲧϩⲟⲟⲩ
ϣⲁⲣⲉⲟⲩⲙⲛⲧⲣⲉ ⲛⲣⲉϥϫⲓⲛϭⲟⲛⲥ ⲧⲙϩⲉϩⲉⲛϭⲟⲗ ⲁⲩⲱ ϣⲁϥϫⲟⲟⲩ ⲛⲟⲩϯⲧⲱⲛ ⲉϥϩⲟⲟⲩ ⲛϩⲉⲛⲥⲛⲏⲩ
ⲡⲁϣⲏⲣⲉ ϩⲁⲣⲉϩ ⲉⲛⲛⲟⲙⲟⲥ ⲙⲡⲉⲕⲉⲓⲱⲧ ⲁⲩⲱ ⲙⲡⲣⲕⲱ ⲛⲥⲱⲕ ⲛⲛⲁⲛⲥⲙⲙⲉ ⲛⲧⲉⲕⲙⲁⲁⲩ
ⲙⲟⲣⲟⲩ ⲇⲉ ⲉⲧⲉⲕⲯⲩⲭⲏ ϩⲛⲟⲩⲱⲣϫ ⲛⲅⲁⲁⲩ ⲛⲟⲩⲕⲗⲁⲗ ⲉⲡⲉⲕⲙⲁⲕϩ
ⲉⲕϣⲁⲛⲙⲟⲟϣⲉ ⲁⲛⲓⲥ ⲛⲙⲙⲁⲕ ⲁⲩⲱ ⲙⲁⲣⲉⲥϣⲱⲡⲉ ⲛⲙⲙⲁⲕ ⲉⲕϣⲁⲛⲛⲕⲟⲧⲕ ⲙⲁⲣⲉⲥϩⲁⲣⲉϩ ⲉⲣⲟⲕ ϫⲉⲕⲁⲥ ⲉⲕϣⲁⲛⲧⲱⲟⲩⲛ ⲉⲥⲉϣⲁϫⲉ ⲛⲙⲙⲁⲕ
ⲟⲩⲣⲉϥⲣⲟⲩⲟⲉⲓⲛ ⲅⲁⲣ ⲧⲉ ⲧⲉⲛⲧⲟⲗⲏ ⲉⲧⲛⲁⲛⲟⲩⲥ ⲡⲛⲟⲙⲟⲥ ⲇⲉ ⲟⲩⲟⲩⲟⲉⲓⲛ ⲡⲉ ⲛϩⲓⲏ ϣⲁⲣⲉⲧⲉⲥⲃⲱ ⲅⲁⲣ ϫⲡⲓⲉⲛⲉϩⲓⲟⲟⲩⲉ ⲙⲡⲁϩⲉ
ϫⲉⲉⲥⲉϩⲁⲣⲉϩ ⲉⲣⲟⲕ ⲉⲩⲥϩⲓⲙⲉ ⲉⲛⲧⲱⲕ ⲁⲛ ⲧⲉ ⲁⲩⲱ ⲉⲩⲇⲓⲁⲃⲟⲗⲏ ⲛⲗⲁⲥ ⲛϩⲉⲛϣⲙⲙⲟ
ⲙⲡⲣⲧⲣⲉⲡⲥⲁ ⲛⲟⲩⲉⲡⲓⲑⲩⲙⲓⲁ ϫⲣⲟ ⲉⲣⲟⲕ ⲁⲩⲱ ⲙⲡⲣⲧⲣⲉⲩϭⲱⲣϭ ⲉⲣⲟⲕ ϩⲛⲛⲉⲕⲃⲁⲗ ⲁⲩⲱ ⲙⲡⲣⲧⲣⲉⲥⲧⲟⲣⲡⲕ ϩⲓⲛⲉⲥⲃⲟⲩϩⲉ
ⲡⲧⲁⲉⲓⲟ ⲅⲁⲣ ⲛⲟⲩⲥϩⲓⲙⲉ ⲙⲡⲟⲣⲛⲏ ϣⲁⲟⲩⲟⲉⲓⲕ ⲛⲟⲩⲱⲧ ⲡⲉ ϣⲁⲣⲉⲧⲉⲥϩⲓⲙⲉ ⲇⲉ ϭⲱⲣϭ ⲉⲛⲉⲯⲩⲭⲏ ⲛⲛⲣⲱⲙⲉ ⲉⲧⲧⲁⲓⲏⲩ
ⲙⲏ ⲟⲩⲛⲟⲩⲁ ⲛⲁⲙⲣϩⲉⲛϫⲃⲃⲉⲥ ⲛⲕⲱϩⲧ ϩⲛⲕⲟⲩⲛϥ ⲛϥⲧⲙⲣⲱⲕϩ ⲛⲛⲉϥϩⲟⲓⲧⲉ ⲕⲏ
ⲏ ⲟⲩⲛⲁ ⲛⲁⲙⲟⲟϣⲉ ϩⲓϫⲛϩⲉⲛϫⲃⲃⲉⲥ ⲛⲥⲁⲧⲉ ⲛϥⲧⲙϫⲉϥⲛⲉϥⲟⲩⲉⲣⲏⲧⲉ
ⲧⲁⲓ ⲧⲉ ⲧϩⲉ ⲙⲡⲉⲧⲃⲏⲕ ⲉϩⲟⲩⲛ ϣⲁⲟⲩⲥϩⲓⲙⲉ ⲉⲩⲛⲧⲥϩⲁⲓ ⲉⲛϥⲛⲁϣⲱⲡⲉ ⲁⲛ ⲉϥⲟⲩⲁⲁⲃ ⲉⲛⲟⲃⲉ ⲟⲩⲇⲉ ⲟⲩⲟⲛ ⲛⲓⲙ ⲉⲧϫⲱϩ ⲉⲣⲟⲥ
ⲛⲟⲩϣⲡⲏⲣⲉ ⲁⲛ ⲧⲉ ⲉⲩϣⲁⲛϭⲉⲡⲟⲩⲁ ⲉϥϫⲓⲟⲩⲉ ⲉϥϫⲓⲟⲩⲉ ⲅⲁⲣ ϫⲉⲉϥⲉⲧⲥⲓⲟ ⲛⲧⲉϥⲯⲩⲭⲏ ⲉⲧϩⲕⲁⲉⲓⲧ
ⲉⲩϣⲁⲛϭⲟⲡϥ ⲅⲁⲣ ϥⲛⲁⲧⲁⲁⲩ ⲛⲥⲁϣϥ ⲛⲕⲱⲃ ⲁⲩⲱ ϥⲛⲁϯ ⲛⲛⲉϥϩⲩⲡⲁⲣⲭⲟⲛⲧⲁ ⲧⲏⲣⲟⲩ ⲛϥⲧⲟⲩϫⲟϥ
ⲡⲛⲟⲉⲓⲕ ⲇⲉ ⲉⲧⲃⲉⲧⲉϥⲙⲛⲧⲁⲧϩⲏⲧ ϥⲛⲁϫⲡⲟ ⲛⲟⲩⲧⲁⲕⲟ ⲛⲧⲉϥⲯⲩⲭⲏ ⲙⲁⲩⲁⲁϥ
ϥⲛⲁϥⲓ ⲛϩⲉⲛⲙⲕⲁϩ ⲛϩⲏⲧ ⲙⲛϩⲉⲛⲥⲱϣ ⲁⲩⲱ ⲡⲉϥⲛⲟϭⲛⲉϭ ⲛⲁϥⲱⲧⲉ ⲉⲃⲟⲗ ⲁⲛ ϣⲁⲉⲛⲉϩ
ⲡϭⲱⲛⲧ ⲅⲁⲣ ⲙⲡⲉⲥϩⲁⲓ ⲙⲉϩ ⲛⲕⲱϩ ⲛϥⲛⲁϯⲥⲟ ⲁⲛ ϩⲛⲟⲩϩⲟⲟⲩ ⲛⲧⲱⲱⲃⲉ
ⲁⲩⲱ ⲛϥⲛⲁϩⲱⲧⲡ ⲁⲛ ⲛⲧⲉϥⲙⲛⲧϫⲁϫⲉ ϩⲁⲗⲁⲁⲩ ⲛⲥⲱⲧⲉ ⲟⲩⲇⲉ ⲛⲛⲉϥⲃⲱⲗ ϩⲁϩⲁϩ ⲛⲇⲱⲣⲟⲛ
ⲁⲩⲱ ⲁⲥϣⲱⲡⲉ ⲛⲧⲉⲣⲉⲓⲉⲣⲉⲙⲓⲁⲥ ⲟⲩⲱ ⲉϥϫⲱ ⲛⲛⲉⲓϣⲁϫⲉ ⲧⲏⲣⲟⲩ ⲛⲧⲉⲡϫⲟⲉⲓⲥ ⲛⲛⲁϩⲣⲛⲡⲗⲁⲟⲥ ⲧⲏⲣϥ ⲛⲁⲓ ⲉⲛⲧⲁⲡϫⲟⲉⲓⲥ ⲧⲛⲛⲟⲟⲩⲥⲉ ⲛⲁⲩ
ⲡⲉϫⲉⲁⲍⲁⲣⲓⲁⲥ ⲡϣⲏⲣⲉ ⲛⲁⲙⲁⲥⲁⲓⲟⲥ ⲙⲛⲓⲱⲁⲛⲁⲛ ⲡϣⲏⲣⲉ ⲛⲕⲁⲣⲏⲉ ⲙⲛⲛⲣⲱⲙⲉ ⲧⲏⲣⲟⲩ ⲉⲩϫⲱ ⲙⲙⲟⲥ ⲛⲓⲉⲣⲉⲙⲓⲁⲥ ϫⲉⲉⲕϫⲓ ϭⲟⲗ ⲛⲧⲟⲕ ⲙⲡⲉⲡϫⲟⲉⲓⲥ ⲧⲛⲛⲟⲟⲩⲕ ϣⲁⲣⲟⲛ ⲉⲕϫⲱ ⲙⲙⲟⲥ ϫⲉⲙⲡⲣⲃⲱⲕ ⲉϩⲣⲁⲓ ⲉⲕⲏⲙⲉ ⲉⲩⲱϩ ⲙⲙⲁⲩ
ⲁⲗⲗⲁ ⲃⲁⲣⲟⲩⲭ ⲡϣⲏⲣⲉ ⲛⲛⲏⲣⲓⲁⲥ ⲡⲉⲧⲧⲣⲉⲕϫⲱ ⲛⲛⲁⲓ ⲛⲁⲛ ϫⲉⲕⲁⲥ ⲉⲕⲉⲧⲁⲁⲛ ⲉϩⲣⲁⲓ ⲉⲛϭⲓϫ ⲛⲛⲉⲭⲁⲗⲇⲁⲓⲟⲥ ⲛⲥⲉⲙⲟⲩⲟⲩⲧ ⲙⲙⲟⲛ
ⲁⲩⲱ ⲙⲡϥⲥⲱⲧⲙ ⲛϭⲓⲓⲱⲁⲛⲁⲛ ⲙⲛⲛϩⲏⲅⲉⲙⲱⲛ ⲧⲏⲣⲟⲩ ⲛⲧϭⲟⲙ ⲙⲛⲡⲗⲁⲟⲥ ⲧⲏⲣϥ ⲉⲡⲉϩⲣⲟⲟⲩ ⲙⲡϫⲟⲉⲓⲥ ⲉⲧⲣⲉⲩϣⲱⲡⲉ ϩⲙⲡⲕⲁϩ ⲛⲓⲟⲩⲇⲁ
ⲁϥϫⲓ ϭⲉ ⲛⲓⲱⲁⲛⲁⲛ ⲙⲛⲛϩⲏⲅⲉⲙⲱⲛ ⲧⲏⲣⲟⲩ ⲛⲧϭⲟⲙ ⲙⲛⲡⲕⲉϣⲱϫⲡ ⲧⲏⲣϥ ⲛⲓⲟⲩⲇⲁ ⲛⲉⲛⲧⲁⲩⲕⲧⲟⲟⲩ ⲉⲃⲟⲗ ⲉⲧⲙⲧⲣⲉⲩⲟⲩⲱϩ ϩⲙⲡⲕⲁϩ
ⲛⲣⲱⲙⲉ ⲙⲛⲛⲉϩⲓⲟⲙⲉ ⲙⲛⲛϣⲏⲣⲉ ⲕⲟⲩⲓ ⲙⲛⲛϣⲉⲉⲣⲉ ⲙⲡⲣⲣⲟ ⲙⲛⲛⲉⲯⲩⲭⲏ ⲉⲛⲧⲁϥϣⲟϫⲡⲟⲩ ⲉⲡⲁϩⲟⲩ ⲛϭⲓⲛⲁⲃⲟⲩⲍⲁⲣⲇⲁⲛ ϩⲁϩⲧⲉ ⲅⲟⲇⲟⲗⲓⲁⲥ ⲡϣⲏⲣⲉ ⲛⲁⲭⲓⲕⲁⲙ ⲁⲩⲱ ⲓⲉⲣⲉⲙⲓⲁⲥ ⲡⲉⲡⲣⲟⲫⲏⲧⲏⲥ ⲙⲛⲃⲁⲣⲟⲩⲭ ⲡϣⲏⲣⲉ ⲛⲛⲏⲣⲓⲁⲥ
ⲁⲩⲃⲱⲕ ⲉϩⲣⲁⲓ ⲉⲡⲕⲁϩ ⲛⲕⲏⲙⲉ ⲉⲧⲃⲉϫⲉⲙⲡⲟⲩⲥⲱⲧⲙ ⲛⲥⲁⲡⲉϩⲣⲟⲟⲩ ⲙⲡϫⲟⲉⲓⲥ ⲁⲩⲉⲓ ⲉϩⲣⲁⲓ ⲉⲧⲁⲫⲛⲁⲥ
ⲡϣⲁϫⲉ ⲙⲡϫⲟⲉⲓⲥ ⲁϥϣⲱⲡⲉ ϣⲁⲓⲉⲣⲉⲙⲓⲁⲥ ϩⲛⲧⲁⲫⲛⲁⲥ ⲉϥϫⲱ ⲙⲙⲟⲥ
ϫⲉϫⲓ ⲛⲁⲕ ⲛϩⲉⲛⲛⲟϭ ⲛⲱⲛⲉ ⲛⲅϩⲟⲡⲟⲩ ϩⲓⲣⲛ ⲛⲣⲟ ⲛⲧⲡⲩⲗⲏ ⲙⲡⲏⲓ ⲙⲫⲁⲣⲁⲱ ϩⲛⲧⲁⲫⲛⲁⲥ ⲙⲡⲉⲙⲧⲟ ⲉⲃⲟⲗ ⲛⲛⲣⲱⲙⲉ ⲛⲓⲟⲩⲇⲁ
ⲁⲩⲱ ⲉⲕⲉϫⲟⲟⲥ ⲛⲁⲩ ϫⲉⲧⲁⲓ ⲧⲉ ⲧϩⲉ ⲉⲛⲧⲁⲡϫⲟⲉⲓⲥ ϫⲟⲟⲥ ϫⲉⲉⲓⲥϩⲏⲏⲧⲉ ⲁⲛⲟⲕ ϯⲛⲁϫⲟⲟⲩ ⲛⲧⲁⲉⲓⲛⲉ ⲛⲛⲁⲃⲟⲩⲭⲟⲇⲟⲛⲟⲥⲟⲣ ⲡⲣⲣⲟ ⲛⲧⲃⲁⲃⲩⲗⲱⲛ ⲛϥⲕⲱ ⲙⲡⲉϥⲑⲣⲟⲛⲟⲥ ϩⲓϫⲛⲛⲉⲓⲱⲛⲉ ⲛⲁⲓ ⲉⲛⲧⲁⲕϩⲟⲡⲟⲩ ⲁⲩⲱ ϥⲛⲁϥⲓ ⲛⲛⲉϥϩⲟⲡⲗⲟⲛ
ⲛϥⲉⲓ ⲉϩⲟⲩⲛ ⲛϥⲡⲁⲧⲁⲥⲥⲉ ⲙⲡⲕⲁϩ ⲛⲕⲏⲙⲉ ⲛⲉⲧⲧⲏϣ ⲉⲡⲙⲟⲩ ⲉϩⲣⲁⲓ ⲉⲡⲙⲟⲩ ⲁⲩⲱ ⲛⲉⲧⲧⲏϣ ⲉⲡⲡⲱⲱⲛⲉ ⲉⲃⲟⲗ ⲉⲩⲡⲱⲱⲛⲉ ⲉⲃⲟⲗ ⲁⲩⲱ ⲛⲉⲧⲧⲏϣ ⲉⲧⲥⲏϥⲉ ⲉⲧⲟⲟⲧⲥ ⲛⲧⲥⲏϥⲉ
ⲁⲩⲱ ⲛϥϫⲉⲣⲱ ⲛⲟⲩⲕⲱϩⲧ ϩⲛⲛⲏⲓ ⲛⲛⲉϥⲛⲟⲩⲧⲉ ⲛϥⲣⲱⲕϩ ⲙⲙⲟⲟⲩ ⲁⲩⲱ ⲛϥⲡⲟⲟⲛⲟⲩ ⲉⲃⲟⲗ ⲛϥⲙⲉϣⲧ ⲡⲕⲁϩ ⲛⲕⲏⲙⲉ ⲛⲧϩⲉ ⲛⲟⲩϣⲱⲥ ⲉϣⲁϥⲕⲱⲧϥ ⲛⲧⲉϥϣⲧⲏⲛ ⲁⲩⲱ ϥⲛⲏⲩ ⲉⲃⲟⲗ ϩⲛⲟⲩⲉⲓⲣⲏⲛⲏ
ⲛϥⲟⲩⲱϣϥ ⲛⲛⲉⲥⲧⲩⲗⲟⲥ ⲛⲧⲡⲟⲗⲓⲥ ⲙⲡⲣⲏ ⲉⲧⲉⲱⲛ ⲧⲉ ⲁⲩⲱ ⲛⲉⲩⲏⲓ ϥⲛⲁⲣⲟⲕϩⲟⲩ ϩⲛⲟⲩⲕⲱϩⲧ
ⲁϥⲟⲩⲱϣϥ ⲛϭⲓⲡⲁⲅⲅⲉⲗⲟⲥ ⲙⲡϫⲟⲉⲓⲥ ⲉϥϫⲱ ⲙⲙⲟⲥ ϫⲉⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ ϣⲁⲧⲛⲁⲩ ⲛⲅⲛⲁⲛⲁ ⲁⲛ ⲛⲧϩⲓⲉⲣⲟⲩⲥⲁⲗⲏⲙ ⲙⲛⲙⲡⲟⲗⲓⲥ ⲛⲓⲟⲩⲇⲁ ⲛⲁⲓ ⲛⲧⲁⲕⲟⲃϣⲕ ⲉⲣⲟⲟⲩ ⲉⲓⲥ ϣϥⲉ ⲛⲣⲟⲙⲡⲉ
ⲁⲩⲱ ⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ ⲁϥⲟⲩⲱϣϥ ⲙⲡⲁⲅⲅⲉⲗⲟⲥ ⲉⲧϣⲁϫⲉ ⲛϩⲏⲧ ⲉϥϫⲱ ⲉⲣⲟϥ ⲛϩⲉⲛϣⲁϫⲉ ⲉⲛⲁⲛⲟⲩⲟⲩ ⲙⲛϩⲛⲗⲟⲅⲟⲥ ⲛⲥⲟⲗⲥⲗ
ⲁⲩⲱ ⲡⲉϫⲁϥ ⲛⲁⲓ ⲛϭⲓⲡⲁⲅⲅⲉⲗⲟⲥ ⲉⲧϣⲁϫⲉ ⲛϩⲏⲧ ϫⲉⲱϣ ⲉⲃⲟⲗ ⲉⲕϫⲱ ⲙⲙⲟⲥ ϫⲉⲛⲁⲓ ⲛⲉⲧϥϫⲱ ⲙⲙⲟⲟⲩ ⲛϭⲓⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ ϫⲉⲁⲓⲕⲱϩ ⲉⲧϩⲓⲉⲣⲟⲩⲥⲁⲗⲏⲙ ⲙⲛⲥⲓⲱⲛ ⲛⲟⲩⲛⲟϭ ⲛⲕⲱϩ
ⲁⲩⲱ ϯⲛⲟϭⲥ ϩⲛⲟⲩⲛⲟϭ ⲛⲟⲣⲅⲏ ⲛϩⲉⲑⲛⲟⲥ ⲛⲧⲁⲩⲧⲱⲟⲩⲛ ϩⲓⲟⲩⲥⲟⲡ ⲉϫⲱⲧⲛ ⲉⲃⲟⲗ ϫⲉⲁⲛⲟⲕ ⲙⲛⲁⲓⲛⲟⲩϭⲥ ϩⲛⲟⲩⲕⲟⲩⲓ ⲛⲧⲟⲟⲩ ⲇⲉ ⲁⲩⲧⲱⲟⲩⲛ ⲉϩⲛⲡⲉⲧϩⲟⲟⲩ
ⲉⲧⲃⲉⲡⲁⲓ ⲛⲁⲓ ⲛⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲟⲩ ϫⲉϯⲛⲁⲕⲧⲟⲓ ⲉϫⲛⲧϩⲓⲉⲣⲟⲩⲥⲁⲗⲏⲙ ϩⲛⲟⲩⲙⲛⲧϣⲁ ⲛϩⲧⲏϥ ⲁⲩⲱ ⲡⲁⲏⲓ ⲥⲉⲛⲁⲕⲟⲧϥ ⲛϩⲏⲧⲥ ⲛⲟⲩⲱϩⲙ ⲡⲉϫⲉⲡϫⲟⲉⲓⲥ ⲡⲓⲓⲁⲛⲧⲱⲕⲣⲁⲧⲱⲣ ⲁⲩⲱ ⲥⲉⲛⲁⲥⲣ ⲟⲩϣⲓ ⲟⲛ ⲉⲃⲟⲗ ⲛⲟⲩⲱϩⲙ ⲉϫⲛⲧϩⲓⲉⲣⲟⲩⲥⲁⲗⲏⲙ
ⲁⲩⲱ ⲡⲉϫⲁϥ ⲛⲁⲓ ⲛϭⲓⲡⲁⲅⲅⲉⲗⲟⲥ ⲉⲧϣⲁϫⲉ ⲛϩⲏⲧ ϫⲉⲱϣ ⲉⲃⲟⲗ ⲉⲕϫⲱ ⲙⲙⲟⲥ ϫⲉⲉϯ ⲙⲡⲟⲗⲓⲥ ⲥⲉⲛⲁⲟⲩⲱⲱⲗⲉ ⲛϩⲉⲛⲁⲅⲁⲑⲟⲛ ⲁⲩⲱ ⲡϫⲟⲉⲓⲥ ⲛⲁⲛⲁ ⲟⲛ ⲛⲥⲓⲱⲛ ⲛϥⲙⲉⲣⲉ ⲧϩⲓⲉⲣⲟⲩⲥⲁⲗⲏⲙ
ⲁⲩⲱ ⲁⲓϥⲓⲁⲧⲉ ⲉϩⲣⲁⲓ ⲁⲓⲛⲁⲩ ⲉϥⲧⲟⲟⲩ ⲛⲧⲁⲡ
ⲡⲉϫⲁϥ ⲙⲡⲁⲅⲅⲉⲗⲟⲥ ⲉⲧϣⲁϫⲉ ⲛϩⲏⲧ ϫⲉⲟⲩ ⲛⲉ ⲛⲁⲓ ⲁⲩⲱ ⲡⲉϫⲁϥ ⲛⲁⲓ ϫⲉⲛⲁⲓ ⲛⲉ ⲛⲧⲁⲩϫⲉⲉⲣⲉ ⲓⲟⲩⲇⲁⲥ ⲉⲃⲟⲗ ⲙⲛⲡⲓⲥⲣⲁⲏⲗ …
ϣⲁⲣⲉⲟⲩϣⲏⲣⲉ ⲛⲥⲟⲫⲟⲥ ⲉⲩⲫⲣⲁⲛⲉ ⲙⲡⲉϥⲉⲓⲱⲧ ⲟⲩⲗⲩⲡⲏ ⲇⲉ ⲛⲧⲉϥⲙⲁⲁⲩ ⲡⲉ ⲟⲩϣⲏⲣⲉ ⲛⲁⲧϩⲏⲧ
ⲛⲁϩⲱⲱⲣ ⲛⲁϯϩⲏⲩ ⲁⲛ ⲛⲛⲁⲛⲟⲙⲟⲥ ϣⲁⲣⲉⲧⲇⲓⲕⲁⲓⲟⲥⲩⲛⲏ ⲇⲉ ⲛⲟⲩϩⲙ ⲉⲃⲟⲗ ϩⲙⲡⲙⲟⲩ
ⲡϫⲟⲉⲓⲥ ⲛⲁⲙⲉⲩⲧⲟⲩⲯⲩⲭⲏ ⲁⲛ ⲛⲇⲓⲕⲁⲓⲟⲥ ϩⲁⲡⲉϩⲕⲟ ϥⲛⲁⲟⲩⲱⲗⲥ ⲇⲉ ⲙⲡⲱⲛϩ ⲛⲛⲁⲥⲉⲃⲏⲥ
ϣⲁⲣⲉⲧⲙⲛⲧϩⲏⲕⲉ ⲑⲃⲃⲓⲉⲡⲣⲱⲙⲉ ϣⲁⲣⲉⲧϫⲓϭ ⲇⲉ ⲛⲛϫⲱⲱⲣⲉ ⲣⲣⲙⲙⲁⲟ ⲟⲩⲛⲟⲩϣⲏⲣⲉ ⲉϥⲧⲥⲁⲃⲏⲩ ⲛⲁⲣⲥⲟⲫⲟⲥ ϥⲛⲁⲭⲣⲱ ⲇⲉ ⲙⲡⲁⲧϩⲏⲧ ϩⲱⲥ ⲣⲉϥϣⲙϣⲉ
ϥⲛⲁⲟⲩϫⲁⲓ ϩⲛⲟⲩⲕⲁⲩⲙⲁ ⲛϭⲓⲟⲩϣⲏⲣⲉ ⲛⲥⲁⲃⲉ ⲟⲩⲛⲟⲩϣⲏⲣⲉ ⲇⲉ ⲙⲡⲁⲣⲁⲛⲟⲙⲟⲥ ⲛⲁϣⲱⲥⲙ ϩⲙⲡⲱϩⲥ ϥⲛⲁⲥⲟⲩⲱϩ ⲉϩⲟⲩⲛ ϩⲙⲡϣⲱⲙ ⲡⲉϫⲡⲓⲏⲧ ⲇⲉ ⲛⲁϣⲱⲥⲙ ϩⲙⲡⲱϩⲥ
ⲉⲣⲉⲡⲉⲥⲙⲟⲩ ⲙⲡⲛⲟⲩⲧⲉ ϩⲓϫⲛⲧⲁⲡⲉ ⲛⲛⲇⲓⲕⲁⲓⲟⲥ ⲟⲩⲛⲟⲩϩⲏⲃⲉ ⲇⲉ ⲛϣⲁⲣⲁϩⲉ ⲛⲁϩⲱⲃⲥ ⲛⲧⲧⲁⲡⲣⲟ ⲛⲛⲁⲥⲉⲃⲏⲥ
ⲟⲩⲥⲟⲉⲓⲧ ⲉⲛⲁⲛⲟⲩϥ ⲡⲉ ⲡⲣⲡⲙⲉⲉⲩⲉ ⲙⲡⲇⲓⲕⲁⲓⲟⲥ ⲡⲣⲁⲛ ⲇⲉ ⲛⲛⲁⲥⲉⲃⲏⲥ ⲛⲁϫⲉⲛⲁ
ⲡⲥⲟⲫⲟⲥ ϩⲙⲡⲉϥϩⲏⲧ ⲛⲁϣⲱⲡ ⲉⲣⲟϥ ⲛⲧⲛⲧⲟⲟⲗⲏ ⲁⲩⲱ ⲥⲉⲛⲁϭⲱⲡⲉ ⲙⲡⲁⲧϩⲏⲧ ϩⲛⲛⲉϥⲥⲡⲟⲧⲟⲩ ⲡⲉⲧϣⲧⲣⲧⲱⲣ ⲇⲉ ⲉϥϭⲟⲟⲙⲉ ϩⲛⲛⲉϥⲥⲡⲟⲧⲟⲩ ϥⲛⲁϩⲉ
ⲡⲉⲧⲙⲟⲟϣⲉ ϩⲛⲟⲩⲙⲛⲧⲃⲁⲗϩⲏⲧ ⲉϥⲙⲟⲟϣⲉ ϩⲛⲟⲩⲧⲁϫⲣⲟ ⲡⲉⲧⲕⲧⲟ ⲇⲉ ⲉⲃⲟⲗ ⲛⲛⲉϥϩⲓⲟⲟⲩⲉ ϥⲛⲁⲟⲩⲱⲛϩ ⲉⲃⲟⲗ
ⲡⲉⲧϫⲱⲣⲙ ⲛⲛⲉϥⲃⲁⲗ ϩⲛⲟⲩⲕⲣⲟϥ ϥⲛⲁⲥⲉⲩϩⲗⲩⲡⲓ ⲉϩⲟⲩⲛ ⲛⲛⲣⲱⲙⲉ ⲡⲉⲧϫⲡⲓⲟ ⲇⲉ ϩⲛⲟⲩⲟⲩⲱⲛϩ ⲉⲃⲟⲗ ϥⲛⲁⲁⲁⲩ ⲛⲉⲓⲣⲏⲛⲏ
ⲉⲣⲉⲧⲡⲏⲅⲏ ⲙⲡⲱⲛϩ ϩⲛⲧϭⲓϫ ⲙⲡⲇⲓⲕⲁⲓⲟⲥ ⲡⲧⲁⲕⲟ ⲇⲉ ⲛⲁϩⲱⲃⲥ ⲛⲧⲧⲁⲡⲣⲟ ⲙⲡⲁⲥⲉⲃⲏⲥ
ϣⲁⲣⲉⲡⲙⲟⲥⲧⲉ ⲧⲟⲩⲛⲉⲥⲟⲩϯⲧⲱⲛ ⲟⲩⲟⲛ ⲇⲉ ⲛⲓⲙ ⲉⲧⲉⲛⲥⲉϫⲓ ⲁⲛ ⲛϭⲟⲛⲥ ⲧⲙⲛⲧϣⲃⲏⲣ ⲛⲁϩⲟⲃⲥⲟⲩ
ⲡⲉⲧⲉⲓⲛⲉ ⲛⲟⲩⲥⲟⲫⲓⲁ ⲉⲃⲟⲗ ϩⲛⲣⲱϥ ⲉϥⲣⲱϩⲧ ⲛⲟⲩⲣⲱⲙⲉ ⲛⲁⲧϩⲏⲧ ϩⲛⲟⲩϭⲉⲣⲱⲃ
ⲛⲥⲟⲫⲟⲥ ⲛⲁϩⲱⲡ ⲛϩⲉⲛⲥⲱϣ ⲧⲧⲁⲡⲣⲟ ⲇⲉ ⲛⲟⲩϣⲧⲣⲧⲱⲣ ⲛⲁϩⲱⲛ ⲉϩⲟⲩⲛ ⲉⲡⲟⲩⲱϣϥ
ⲡⲉϫⲡⲟ ⲛⲟⲩⲣⲙⲙⲁⲟ ⲡⲉ ⲟⲩⲡⲟⲗⲓⲥ ⲉⲥⲟⲣϫ ⲡⲟⲩⲱϣϥ ⲇⲉ ⲛⲛⲁⲥⲉⲃⲏⲥ ⲡⲉ ⲧⲙⲛⲧϩⲏⲕⲉ
ϣⲁⲣⲉⲛⲉϩⲃⲏⲩⲉ ⲙⲡⲇⲓⲕⲁⲓⲟⲥ ϫⲡⲉⲡⲱⲛϩ ⲛⲕⲁⲣⲡⲟⲥ ⲇⲉ ⲛⲛⲁⲥⲉⲃⲏⲥ ⲛⲉ ⲛⲛⲟⲃⲉ
ϣⲁⲣⲉⲧⲉⲥⲃⲱ ϩⲁⲣⲉϩ ⲉⲛⲉϩⲓⲟⲟⲩⲉ ⲙⲡⲱⲛϩ ⲧⲉⲥⲃⲱ ⲇⲉ ⲉⲧⲉⲙⲡⲟⲩϫⲡⲓⲟⲥ ⲡⲗⲁⲛⲁ
ϣⲁⲣⲉϩⲉⲛⲥⲡⲟⲧⲟⲩ ⲙⲙⲉ ϩⲉⲡⲟⲩⲙⲛⲧϫⲁϫⲉ ϩⲉⲛⲁⲧϩⲏⲧ ⲇⲉ ⲛⲉⲧⲉⲓⲛⲉ ⲉⲃⲟⲗ ⲛϩⲉⲛⲥⲁϩⲟⲩ
ⲉⲃⲟⲗ ϩⲛⲧⲙⲛⲧϩⲁϩ ⲛϣⲁϫⲉ ⲛⲛⲉⲕⲣⲃⲟⲗ ⲉⲛⲟⲃⲉ ⲉⲕϯⲥⲟ ⲇⲉ ⲉⲛⲉⲕⲥⲡⲟⲧⲟⲩ ⲕⲁⲛⲛⲣⲣⲙⲛϩⲏⲧ
ⲟⲩϩⲁⲧ ⲉϥⲥⲟⲧⲡ ⲡⲉ ⲡⲗⲁⲥ ⲛⲛⲇⲓⲕⲁⲓⲟⲥ ⲡϩⲏⲧ ⲇⲉ ⲛⲛⲁⲥⲉⲃⲏⲥ ⲛⲁⲱϫⲛ
ⲛⲉⲥⲡⲟⲧⲟⲩ ⲛⲛⲇⲓⲕⲁⲓⲟⲥ ⲥⲟⲟⲩⲛ ⲛⲛⲉⲧϫⲟⲥⲉ ⲉⲣⲉⲛⲁⲧϩⲏⲧ ⲇⲉ ⲛⲁⲙⲟⲩ ϩⲛⲟⲩϭⲣⲱϩ
ⲡⲉⲥⲙⲟⲩ ⲙⲡⲛⲟⲩⲧⲉ ⲡⲉ ⲧⲙⲛⲧⲣⲙⲙⲁⲟ ⲁⲩⲱ ⲛⲉⲩⲟⲩⲱϩ ⲉⲣⲟϥ ⲛⲟⲩⲗⲩⲡⲉⲓ ϩⲙⲡϩⲏⲧ
ϣⲁⲣⲉⲡⲁⲧϩⲏⲧ ϩⲙⲡⲉϥⲥⲱⲃⲉ ⲉⲓⲣⲉ ⲛⲟⲩⲙⲛⲧϣⲁϥⲧⲉ ϣⲁⲣⲉⲧⲥⲟⲫⲓⲁ ⲇⲉ ϫⲡⲉⲧⲙⲛⲧⲥⲁⲃⲉ ⲙⲡⲣⲱⲙⲉ
ϣⲁⲣⲉⲡⲁⲥⲉⲃⲏⲥ ϣⲉⲓ ϩⲙⲡⲧⲁⲕⲟ ⲧϩⲟⲧⲉ ⲇⲉ ⲙⲡⲁⲥⲉⲃⲏⲥ ⲛⲧⲟⲥ ⲉⲧⲛⲏⲩ ⲉϫⲱϥ ⲛⲉⲡⲓⲑⲩⲙⲓⲁ ⲇⲉ ⲛⲛⲇⲓⲕⲁⲓⲟⲥ ⲥⲟⲧⲡ
ⲡⲁⲥⲉⲃⲏⲥ ⲛⲁⲧⲁⲕⲟ ϩⲛⲟⲩϩⲁⲧⲏⲩ ⲉⲥⲙⲟⲟϣⲉ ⲡⲇⲓⲕⲁⲓⲟⲥ ⲇⲉ ⲛⲁⲣⲁⲕⲧϥ ⲉⲃⲟⲗ ⲙⲙⲟⲥ ⲛϥⲟⲩϫⲁⲓ ϣⲁⲉⲛⲉϩ
ⲛⲧϩⲉ ⲛⲟⲩⲉⲗⲉⲗϩⲙϫ ⲉϣⲁⲣⲃⲟⲟⲛⲉ ⲛⲛⲛⲁϫϩⲉ ⲁⲩⲱ ⲟⲩⲕⲁⲡⲛⲟⲥ ⲛⲛⲃⲁⲗ ⲧⲁⲓ ⲧⲉ ⲧϩⲉ ⲛⲧⲡⲁⲣⲁⲛⲟⲙⲓⲁ ⲛⲛⲉⲧⲉⲓⲣⲉ ⲙⲙⲟⲥ
ϣⲁⲣⲉⲧⲙⲛⲧⲙⲁⲓⲛⲟⲩⲧⲉ ⲟⲩⲱϩ ϩⲛⲟⲩⲛⲟϭ ⲛⲁϩⲉ ⲛⲣⲟⲙⲡⲉ ⲇⲉ ⲛⲛⲁⲥⲉⲃⲏⲥ ⲛⲁⲥⲃⲟⲕ
ϣⲁⲣⲉⲡⲟⲩⲛⲟϥ ⲱⲥⲕ ⲙⲛⲛⲇⲓⲕⲁⲓⲟⲥ ⲧϩⲉⲗⲡⲓⲥ ⲇⲉ ⲛⲛⲁⲥⲉⲃⲏⲥ ⲛⲁⲧⲁⲕⲟ
ⲡϫⲓⲥⲉ ⲙⲡⲉⲧⲟⲩⲁⲁⲃ ⲧⲉ ⲧⲉϩⲓⲏ ⲙⲡϫⲟⲉⲓⲥ ⲧⲉϩⲓⲏ ⲇⲉ ⲙⲡϫⲟⲉⲓⲥ ⲟⲩϩⲟⲧⲉ ⲧⲉ ⲛⲛⲉⲧⲣϩⲱⲃ ⲉⲧⲁⲛⲟⲙⲓⲁ ⲟⲩⲟⲩⲱϣϥ ⲇⲉ ⲧⲉ ⲛⲛⲉⲧⲣϩⲱⲃ ⲉⲡⲉⲧϩⲟⲟⲩ
ⲙⲉⲣⲉⲡⲇⲓⲕⲁⲓⲟⲥ ⲉⲓ ⲉⲡⲁϩⲟⲩ ϣⲁⲉⲛⲉϩ ⲛⲁⲥⲉⲃⲏⲥ ⲇⲉ ⲛⲁⲟⲩⲱϩ ⲁⲛ ϩⲓϫⲙⲡⲕⲁϩ
ⲧⲧⲁⲡⲣⲟ ⲛⲛⲇⲓⲕⲁⲓⲟⲥ ⲛⲁⲧⲁⲩⲟ ⲉⲃⲟⲗ ⲛⲧⲥⲟⲫⲓⲁ ⲡⲗⲁⲥ ⲇⲉ ⲛⲛⲣⲉϥϫⲓⲛϭⲟⲛⲥ ⲛⲁⲧⲁⲕⲟ
ⲛⲉⲥⲡⲟⲧⲟⲩ ⲛⲛⲣⲱⲙⲉ ⲛⲇⲓⲕⲁⲓⲟⲥ ⲥⲟⲟⲩⲛ ⲛϩⲉⲛⲭⲁⲣⲓⲥ ⲧⲧⲁⲡⲣⲟ ⲇⲉ ⲛⲛⲁⲥⲉⲃⲏⲥ ⲛⲁϣⲟⲣϣⲣ
ⲙⲛⲛⲥⲁⲛⲁⲓ ⲁⲡⲛⲟⲩⲧⲉ ⲣⲡⲙⲉⲉⲩⲉ ⲛⲛⲱϩⲉ ⲙⲛⲛⲉⲧⲛⲙⲙⲁϥ ⲧⲏⲣⲟⲩ ⲛϩⲟⲩⲛ ⲉⲧⲕⲓⲃⲱⲧⲟⲥ ⲁⲡϫⲟⲉⲓⲥ ⲡⲛⲟⲩⲧⲉ ⲉⲓⲛⲉ ⲛⲟⲩⲡⲛⲉⲩⲙⲁ ⲉϩⲣⲁⲓ ⲉϫⲙⲡⲕⲁϩ ⲁϥⲧⲣⲉ ⲡⲙⲟⲟⲩ ⲥⲃⲟⲕ
ⲁⲩϣⲧⲁⲙ ⲛϭⲓⲙⲡⲏⲅⲏ ⲙⲡⲛⲟⲩⲛ ⲙⲛⲛⲕⲁⲧⲁϩⲣⲁⲕⲧⲏⲥ ⲛⲧⲡⲉ ⲁⲧⲡⲉ ⲗⲟ ⲉⲥϩⲱⲟⲩ
ⲁⲡⲙⲟⲟⲩ ⲥⲃⲟⲕ ⲉⲃⲟⲗ ϩⲓϫⲙⲡⲕⲁϩ ⲧⲏⲣϥ ⲡⲙⲟⲟⲩ ⲇⲉ ⲛⲉϥⲛⲏⲩ ⲛⲥⲃⲟⲕ ⲁⲩⲱ ⲉϥϣⲱⲧ ⲉⲃⲟⲗ ϩⲓϫⲙⲡⲕⲁϩ
ⲁⲩⲱ ⲙⲛⲛⲥⲁϣⲉⲧⲁⲓⲟⲩ ⲛϩⲟⲟⲩ ⲁⲧⲕⲓⲃⲱⲧⲟⲥ ϩⲙⲟⲟⲥ ⲉϩⲣⲁⲓ ⲉϫⲛⲧⲁⲡⲉ ⲙⲡⲧⲟⲟⲩ ⲛⲁⲣⲁⲣⲁⲧ ϩⲙⲡⲙⲉϩⲥⲁϣϥ ⲛⲉⲃⲟⲧ ⲛⲥⲟⲩⲙⲏⲧ ⲥⲁⲱϥ ⲙⲡⲉⲃⲟⲧ
ⲛⲉⲣⲉ ⲡⲙⲟⲟⲩ ⲙⲟⲟϣⲉ ⲉⲃⲟⲗ ⲁⲩⲱ ⲛⲉϥⲛⲏⲩ ⲛⲥⲃⲟⲕ ⲟⲩⲱⲛϩ ⲉⲃⲟⲗ ⲛϭⲓⲧⲁⲡⲉ ⲛⲛⲧⲟⲟⲩ ⲛⲥⲟⲩⲟⲩⲁ ⲙⲡⲉⲃⲟⲧ
ⲁⲥϣⲱⲡⲉ ⲇⲉ ⲙⲛⲛⲥⲁϩⲙⲉ ⲛϩⲟⲟⲩ ⲙⲛϩⲙⲉ ⲛⲟⲩϣⲏ ⲁⲛⲱϩⲉ ⲟⲩⲱⲛ ⲙⲡⲣⲟ ⲛⲧⲕⲓⲃⲱⲧⲟⲥ ⲛⲧⲁϥⲧⲁⲙⲓⲟⲥ ⲉⲛⲁⲩ ϫⲉⲉⲛⲉ ⲁⲡⲙⲟⲟⲩ ⲥⲃⲟⲕ ⲁϥϫⲟⲟⲩ ⲉⲃⲟⲗ ⲙⲡⲁⲃⲟⲕ
ⲁϥⲉⲓ ϭⲉ ⲉⲃⲟⲗ ⲛϭⲓⲡⲁⲃⲱⲕ ⲙⲡⲉϥⲕⲧⲟϥ ϭⲉ ⲉϩⲟⲩⲛ ϣⲁⲛⲱϩⲉ ϣⲁⲛⲧⲉⲡⲙⲟⲟⲩ ⲱϫⲛ ϩⲓϫⲙⲡⲕⲁϩ
ⲁϥϫⲟⲟⲩ ⲇⲉ ⲉⲃⲟⲗ ⲛϭⲓⲧⲉϭⲣⲟⲟⲙⲡⲉ
ⲧⲉϭⲣⲟⲟⲙⲡⲉ ⲇⲉ ⲙⲡⲉⲥϩⲉ ⲉⲙⲁ ⲛⲟⲩⲱϩ ⲛⲛⲉⲥⲟⲩⲉⲣⲏⲧⲉ ⲁⲥⲕⲟⲧⲥ ⲇⲉ ϣⲁⲛⲱϩⲉ ⲉϩⲟⲩⲛ ⲉⲧⲕⲓⲃⲱⲧⲟⲥ ⲁⲛⲱϩⲉ ⲥⲟⲟⲩⲧⲛ ⲛⲧⲉϥϭⲓϫ ⲉⲃⲟⲗ ⲁϥϣⲟⲣⲡⲥ ⲉⲣⲟϥ ⲉϩⲟⲩⲛ ⲉⲧⲕⲓⲃⲱⲧⲟⲥ
ⲁϥϭⲱ ⲇⲉ ⲟⲛ ⲛⲕⲉⲥⲁϣϥ ⲛϩⲟⲟⲩ ⲁϥϫⲟⲟⲩ ⲟⲛ ⲉⲃⲟⲗ ⲛⲧⲉϭⲣⲟⲟⲙⲡⲉ
ⲁⲥⲕⲟⲧⲥ ϣⲁⲣⲟϥ ⲙⲡⲛⲁⲩ ⲛⲣⲟⲩϩⲉ ⲉⲣⲉⲟⲩϣϫⲉ ⲛϭⲃϫⲟⲉⲓⲧ ϩⲛⲣⲱⲥ ⲁϥⲉⲓⲙⲉ ⲇⲉ ⲛϭⲓⲛⲱϩⲉ ϫⲉⲁϥⲥⲃⲟⲕ ⲛϭⲓⲡⲙⲟⲟⲩ ⲉⲃⲟⲗ ϩⲓϫⲙⲡⲕⲁϩ
ⲁϥϭⲱ ⲇⲉ ⲟⲛ ⲛⲕⲉⲥⲁϣϥ ⲛϩⲟⲟⲩ ⲁϥϫⲟⲟⲩ ⲉⲃⲟⲗ ⲟⲛ ⲛⲧⲉϭⲣⲟⲟⲙⲡⲉ ⲁⲩⲱ ⲙⲡⲉⲥⲕⲟⲧⲥ ⲉϩⲟⲩⲛ ϣⲁⲣⲟϥ
ⲁⲥϣⲱⲡⲉ ⲇⲉ ϩⲙⲡⲙⲉϩⲥⲟⲟⲩ ⲛϣⲉ ⲛⲣⲟⲙⲡⲉ ϩⲙⲡⲁϩⲉ ⲛⲛⲱϩⲉ ϩⲣⲁⲓ ϩⲙⲡϣⲟⲣⲡ ⲛⲉⲃⲟⲧ ⲁⲡⲙⲟⲟⲩ ⲥⲃⲟⲕ ⲉⲃⲟⲗ ⲉϫⲙⲡⲕⲁϩ ⲧⲏⲣϥ ⲁⲛⲱϩⲉ ⲟⲩⲱⲛ ⲙⲡⲣⲟ ⲛⲧⲕⲓⲃⲱⲧⲟⲥ ⲛⲧⲁϥⲧⲁⲙⲓⲟⲥ ⲉⲛⲁⲩ ϫⲉⲉⲛⲉ ⲁⲡⲙⲟⲟⲩ ⲥⲃⲟⲕ ⲉⲃⲟⲗ ϩⲓϫⲙⲁⲩⲉⲓ ⲉⲃⲟⲗ ϩⲛⲧⲕⲓⲃⲱⲧⲟⲥ ⲉϩⲣⲁⲓ ⲉϫⲙⲡⲕⲁϩ
ⲛⲱϩⲉ ⲇⲉ ⲁϥⲕⲱⲧ ⲛⲟⲩⲑⲩⲥⲓⲁⲥⲧⲏⲣⲓⲟⲛ ⲙⲡⲟⲥ ⲡⲛⲟⲩⲧⲉ ⲁϥϫⲓ ⲉⲃⲟⲗ ϩⲛⲛⲧⲃⲛⲟⲟⲩⲉ ⲧⲏⲣⲟⲩ ⲉⲧⲟⲩⲁⲁⲃ ⲙⲛⲛϩⲁⲗⲁⲁⲧⲉ ⲧⲏⲣⲟⲩ ⲉⲧⲟⲩⲁⲁⲃ ⲁϥⲧⲁⲗⲟⲟⲩ ⲉϩⲣⲁⲓ ⲛϩⲟⲗⲟⲕⲁⲩⲧⲱⲙⲁ ⲙⲡϫⲟⲉⲓⲥ ⲡⲛⲟⲩⲧⲉ
ⲁⲩⲱ ⲁⲡϫⲟⲉⲓⲥ ⲡⲛⲟⲩⲧⲉ ϣⲱⲗⲙ ⲉⲩⲥϯⲛⲟⲩϥⲉ ⲡⲉϫⲁϥ ⲛϭⲓⲡⲛⲟⲩⲧⲉ ϫⲉⲁⲓⲣϩ ⲧⲏⲓ ϫⲉⲁⲓⲧⲁⲕⲟ ⲙⲡⲕⲁϩ ⲛⲛⲁⲟⲩⲱϩ ⲇⲉ ⲉⲧⲟⲟⲧⲉϣⲁⲣⲉ ⲥⲁⲣⲝ ⲛⲓⲙ ϩⲱⲥⲧⲉ ⲉⲉⲓⲛⲉ ⲛⲕⲁⲧⲁⲕⲗⲩⲥⲙⲟⲥ ⲙⲙⲟⲟⲩ ⲉϫⲙⲡⲕⲁϩ ⲧⲏⲣϥ ⲉⲧⲁⲕⲟϥ ϫⲉⲡϩⲏⲧ ⲙⲡⲣⲱⲙⲉ ⲕⲏ ⲉϫⲛϩⲛⲡⲉⲧϩⲟⲟⲩ ϫⲓⲛⲧⲉϥⲙⲛⲧⲕⲟⲩⲓ ⲛⲛⲉϥϩⲟⲟⲩ ⲧⲏⲣⲟⲩ ⲛⲛⲁⲟⲩⲱϩ ϭⲉ ⲉⲧⲟⲟⲧⲉⲧⲁⲕⲟ ⲛⲥⲁⲣⲝ ⲛⲓⲙ ⲉⲧⲟⲛϩ ⲛⲧⲁⲓⲧⲁⲙⲓⲟⲟⲩ ⲕⲁⲧⲁⲧϩⲉ ⲛⲧⲁⲓⲁⲁⲥ
ⲁⲗⲗⲁ ⲉϥⲉϣⲱⲡⲉ ⲛⲁⲩ ⲛϭⲓⲡϫⲟ ⲙⲛⲡⲱϩⲥ ⲡⲁⲣⲱϣ ⲙⲛⲡⲕⲁⲩⲙⲁ ⲡϣⲱⲙ ⲙⲛⲡⲉⲁⲣ ⲡⲉϩⲟⲟⲩ ⲙⲛⲧⲉⲩϣⲏ ⲛⲛⲉⲩⲱϫⲛ
ⲛⲁⲗⲗⲟⲫⲩⲗⲟⲥ ⲇⲉ ⲁⲩⲥⲱⲟⲩϩ ⲉϩⲟⲩⲛ ⲛⲛⲉⲩⲡⲁⲣⲉⲙⲃⲟⲗⲏ ⲉϩⲣⲁⲓ ⲉⲁⲫⲉⲕ ⲡⲓⲥⲣⲁⲏⲗ ⲇⲉ ⲁϥⲧⲁⲁϥ ⲉϩⲣⲁⲓ ⲉⲁⲉⲧⲇⲱⲙ ⲧⲉⲧⲛϩⲙ ⲡⲕⲁϩ ⲙⲡⲓⲥⲣⲁⲏⲗ
ⲁⲩⲱ ⲛⲥⲁⲧⲣⲁⲡⲏⲥ ⲛⲛⲁⲗⲗⲟⲫⲩⲗⲟⲥ ⲛⲉⲩⲙⲟⲟϣⲉ ⲡⲉ ϣⲉ ϣⲉ ⲁⲩⲱ ⲛⲉⲩⲛⲁⲣ ϣⲟ ϣⲟ ⲇⲁⲩⲉⲓⲇ ⲇⲉ ⲙⲛⲛⲉϥⲣⲱⲙⲉ ⲛⲉⲩⲙⲟⲟϣⲉ ⲡⲉ ⲛϩⲁⲉ ⲙⲛⲁⲭⲟⲩⲥ
ⲁⲩⲱ ⲛⲥⲁⲧⲣⲁⲡⲏⲥ ⲛⲛⲁⲗⲗⲟⲫⲩⲗⲟⲥ ⲡⲉϫⲁⲩ ϫⲉⲛⲓⲙ ⲛⲉ ⲛⲁⲓ ⲉⲧⲙⲟⲟϣⲉ ⲉⲧⲛⲏⲩ ⲛⲙⲙⲁⲛ ⲡⲉϫⲉⲁⲭⲟⲩⲥ ⲛⲛⲉⲛⲟϭ ⲛⲛⲁⲗⲗⲟⲫⲩⲗⲟⲥ ϫⲉⲡⲁⲓ ⲡⲉ ⲇⲁⲩⲉⲓⲇ ⲡϩⲙϩⲁⲗ ⲛⲥⲁⲟⲩⲗ ⲡⲣⲣⲟ ⲙⲡⲓⲥⲣⲁⲏⲗ ⲉⲁϥϭⲱ ⲛⲙⲙⲁⲛ ϩⲛϩⲉⲛϩⲟⲟⲩ ⲧⲏⲣⲟⲩ ⲧⲙⲉϩⲣⲟⲙⲡⲉ ⲥⲛⲧⲉ ⲧⲉ ⲧⲁⲓ ⲁⲩⲱ ⲙⲡⲓϩⲉ ⲉϩⲱⲃ ⲉϩⲟⲩⲛ ⲉⲣⲟϥ ⲛϫⲓⲛ ⲉⲡⲉϩⲟⲟⲩ ⲛⲧⲁϥⲉⲓ ⲉⲃⲟⲗ ⲛⲁⲓ ϣⲁⲉϩⲟⲩⲛ ⲉⲡϩⲟⲟⲩ ⲛϩⲟⲟⲩ
ⲁⲩⲱ ⲁⲩⲉⲙⲕⲁϩ ⲉⲧⲃⲏⲏⲧϥ ⲛϭⲓⲛⲛⲟϭ ⲛⲛⲁⲗⲗⲟⲫⲩⲗⲟⲥ ⲡⲉϫⲁⲩ ⲛⲁϥ ϫⲉⲕⲧⲟ ⲙⲡⲉⲓⲣⲱⲙⲉ ⲉⲡⲁϩⲟⲩ ⲁⲩⲱ ⲙⲁⲣⲉϥⲕⲧⲟϥⲛϥⲃⲱⲕ ⲉϩⲣⲁⲓ ⲉⲡⲉϥⲙⲁ ⲡⲙⲁ ⲛⲧⲁⲕⲕⲁⲁϥ ⲛϩⲏⲧϥ ⲛϥⲧⲙⲉⲓ ⲉⲃⲟⲗ ⲛⲙⲙⲁⲛ ⲉⲡⲡⲟⲗⲉⲙⲟⲥ ⲛϥⲧⲙϣⲱⲡⲉ ⲛⲉⲡⲓⲃⲟⲗⲟⲥ ⲏ ⲛⲕⲣⲟϥ ⲛⲧⲉⲙⲡⲁⲣⲉⲙⲃⲟⲗⲏ ⲉⲣⲉⲡⲁⲓ ⲅⲁⲣ ⲛⲁϣϩⲱⲧⲡ ⲉⲡⲉϥϫⲟⲉⲓⲥ ϩⲛⲟⲩⲉⲓⲙⲏⲧⲉ ϩⲛⲛⲁⲡⲏⲩⲉ ⲛⲛⲣⲱⲙⲉ ⲉⲧⲙⲙⲁⲩ
ⲙⲏ ⲙⲡⲁⲓ ⲁⲛ ⲡⲉ ⲇⲁⲩⲉⲓⲇ ⲛⲧⲁⲩⲙⲟⲟϣⲉ ϩⲓϩⲏ ⲙⲙⲟϥ ⲛϭⲓⲛⲉⲧⲭⲟⲣⲉⲩⲉ ⲉⲩϫⲱ ⲙⲙⲟⲥ ϫⲉⲥⲁⲟⲩⲗ ⲁϥⲡⲁⲧⲁⲥⲥⲉⲓ ϩⲛⲛⲉϥϣⲟ ⲇⲁⲩⲉⲓⲇ ϩⲱⲱϥ ϩⲛⲛⲉϥⲧⲃⲁ
ⲁⲭⲟⲩⲥ ⲇⲉ ⲁϥⲙⲟⲩⲧⲉ ⲉⲇⲁⲩⲉⲓⲇ ⲡⲉϫⲁϥ ⲛⲁϥ ϫⲉⲡϫⲟⲉⲓⲥ ⲟⲛϩ ϫⲉⲕⲥⲟⲩⲧⲱⲛ ⲛⲧⲟⲕ ⲁⲩⲱ ⲛⲧⲕ ⲟⲩⲁⲅⲁⲑⲟⲥ ⲛⲁϩⲣⲁⲓ ⲁⲩⲱ ⲧⲉⲕϩⲓⲏ ⲛⲃⲱⲕ ⲉⲃⲟⲗ ⲁⲩⲱ ⲧⲉⲕϩⲓⲏ ⲛⲓ ⲉϩⲟⲩⲛ ⲛⲉⲥⲛⲙⲙⲁⲓ ϩⲛⲧⲡⲁⲣⲉⲙⲃⲟⲗⲏ ⲁⲩⲱ ϫⲉⲙⲡⲓϩⲉ ⲉϩⲱⲃ ⲉϥϩⲟⲟⲩ ⲉϩⲟⲩⲛ ⲉⲣⲟⲕ ⲛϫⲓⲛ ⲡⲉϩⲟⲟⲩ ⲛⲧⲁⲕⲉⲓ ⲉϩⲟⲩⲛ ⲛⲁⲓ ϣⲁⲉϩⲣⲁⲓ ⲉⲡϩⲟⲟⲩ ⲛϩⲟⲟⲩ ⲛⲥⲁⲧⲣⲁⲡⲏⲥ ⲇⲉ ⲛⲥⲉⲧⲏⲧ ⲛϩⲏⲧ ⲛⲙⲙⲁⲕ ⲁⲛ
ⲧⲉⲛⲟⲩ ϭⲉ ⲕⲧⲟⲕ ⲛⲅⲃⲱⲕ ϩⲛⲟⲩⲉⲓⲣⲏⲛⲏ ⲛⲅⲧⲙⲉⲓⲣⲉ ⲛⲟⲩⲕⲁⲕⲓⲁ ⲛⲁϩⲣⲁⲩ ⲛⲛⲉⲥⲁⲧⲣⲁⲡⲏⲥ ⲛⲛⲁⲗⲗⲟⲫⲩⲗⲟⲥ
ⲡⲉϫⲉⲇⲁⲩⲉⲓⲇ ⲛⲁⲭⲟⲩⲥ ϫⲉⲟⲩ ⲡⲉ ⲡⲛⲟⲃⲉ ⲛⲧⲁⲓⲁⲁϥ ⲛⲁⲕ ⲁⲩⲱ ⲟⲩ ⲡⲉ ⲡϩⲱⲃ ⲛⲧⲁⲕϩⲉ ⲉⲣⲟϥ ⲉϩⲟⲩⲛ ⲉⲡⲉⲕϩⲙϩⲁⲗ ⲛϫⲓⲛ ⲡⲉϩⲟⲟⲩ ⲛⲧⲁⲓⲉⲓ ⲛⲁϩⲣⲁⲕϣⲁ ⲉϩⲣⲁⲓ ⲉⲡϩⲟⲟⲩ ⲛϩⲟⲟⲩ ϫⲉⲛⲛⲁⲉⲓ ⲉⲃⲟⲗ ⲁⲛⲟⲕ ⲉⲙⲓϣⲉ ⲙⲛⲛⲉϫⲁϫⲉ ⲙⲡⲁϫⲟⲉⲓⲥ ⲡⲣⲣⲟ
ⲁⲩⲱ ⲁⲭⲟⲩⲥ ⲁϥⲟⲩⲱϣⲃ ⲉϥϫⲱ ⲙⲙⲟⲥ ⲛⲇⲁⲇϫⲉ ϯⲥⲟⲟⲩⲛ ϫⲉⲛⲧⲕ ⲟⲩⲁⲅⲁⲑⲟⲥ ⲛⲧⲟⲕ ⲛⲁϩⲣⲁⲓ ⲁⲗⲗⲁ ⲛⲛⲟϭ ⲛⲛⲁⲗⲗⲟⲫⲩⲗⲟⲥ ⲥⲉϫⲱ ⲙⲙⲟⲥ ϫⲉⲛⲛⲉϥⲉϣⲉⲓ ⲉⲃⲟⲗ ⲛⲙⲙⲁⲛ ⲉⲡⲡⲟⲗⲉⲙⲟⲥ
ⲧⲉⲛⲟⲩ ϭⲉ ϣⲟⲣⲡⲕ ⲉϩⲧⲟⲟⲩⲉ ⲛⲧⲟⲕ ⲁⲩⲱ ⲛϩⲙϩⲁⲗ ⲙⲡⲉⲕϫⲟⲉⲓⲥ ⲛⲁⲓ ⲛⲧⲁⲩⲉⲓ ⲛⲙⲙⲁⲕ ⲛⲧⲉⲧⲛϣⲣⲡⲧⲏⲩⲧⲛ ⲛⲧⲉⲧⲛⲃⲱⲕ ⲉϩⲣⲁⲓ ⲉⲡⲉⲧⲉⲛⲙⲁ ⲛⲧⲁⲓⲕⲁⲧⲏⲩⲧⲛ ⲛϩⲏⲧϥ ⲁⲩⲱ ⲙⲡⲉⲣⲧⲣⲉ ⲡⲉⲕϩⲏⲧ ⲙⲉⲉⲩⲉ ⲉⲩϣⲁϫⲉ ⲉϥϩⲟⲟⲩ ϫⲉⲛⲧⲕ ⲟⲩⲁⲅⲁⲑⲟⲥ ⲛⲧⲟⲕ ⲛⲁϩⲣⲁⲓ ϣⲣⲡⲧⲏⲩⲧⲛ ϭⲉ ⲉⲧⲉϩⲓⲏ ⲛⲥⲟⲟⲩⲧⲛ ⲛⲁϩⲣⲏⲧⲛ ⲛⲧⲉⲧⲛⲃⲱⲕ
ⲁⲩⲱ ⲇⲁⲩⲉⲓⲇ ⲁϥϣⲟⲣⲡϥ ⲙⲛⲛⲉϥⲣⲱⲙⲉ ⲉⲃⲱⲕ ⲁⲩⲱ ⲉϩⲁⲣⲉϩ ⲉⲡⲕⲁϩ ⲛⲛⲁⲗⲗⲟⲫⲩⲗⲟⲥ ⲛⲁⲗⲗⲟⲫⲩⲗⲟⲥ ⲇⲉ ⲁⲩⲃⲱⲕ ⲉϩⲣⲁⲓ ⲉⲡⲟⲗⲉⲙⲉⲓ ⲙⲛⲡⲓⲥⲣⲁⲏⲗ
ⲁⲥϣⲱⲡⲉ ϩⲙⲡⲙⲉϩⲯⲓⲧ ⲛⲉⲃⲟⲧ ⲛⲥⲉⲇⲉⲕⲓⲁⲥ ⲡⲣⲣⲟ ⲛⲓⲟⲩⲇⲁ ⲁϥⲉⲓ ⲛϭⲓⲛⲁⲃⲟⲩⲭⲟⲇⲟⲛⲟⲥⲟⲣ ⲡⲣⲣⲟ ⲛⲧⲃⲁⲃⲩⲗⲱⲛ ⲙⲛⲧⲉϥϭⲟⲙ ⲧⲏⲣⲥ ⲉϫⲛⲧϩⲓⲉⲣⲟⲩⲥⲁⲗⲏⲙ ⲁⲩⲕⲱⲧⲉ ⲉⲣⲟⲥ
ⲁⲩⲱ ϩⲛⲧⲙⲉϩⲙⲛⲧⲟⲩⲉ ⲛⲣⲟⲙⲡⲉ ⲛⲥⲉⲇⲉⲕⲓⲁⲥ ϩⲛⲡⲙⲉϩϥⲧⲟⲟⲩ ⲛⲉⲃⲟⲧ ⲛⲥⲟⲩⲯⲓⲧ ⲙⲡⲉⲃⲟⲧ ⲁⲥⲡⲱϩ ⲛϭⲓⲧⲡⲟⲗⲓⲥ
ⲁⲩⲃⲱⲕ ⲉϩⲟⲩⲛ ⲧⲏⲣⲟⲩ ⲉⲣⲟⲥ ⲛϭⲓⲛϩⲏⲅⲉⲙⲱⲛ ⲙⲡⲣⲣⲟ ⲛⲧⲃⲁⲃⲩⲗⲱⲛ ⲁⲩϩⲙⲟⲟⲥ ϩⲛⲧⲡⲩⲗⲏ ⲉⲧϩⲛⲧⲙⲏⲧⲉ ⲉⲧⲉⲛⲁⲓ ⲛⲉ ⲙⲁⲣⲅⲁⲛⲁⲥⲁⲣ ⲥⲁⲙⲁⲅⲱⲑ ⲙⲛⲛⲁⲃⲟⲩⲥⲁⲭⲁⲣ ⲛⲁⲃⲟⲩⲥⲁⲣⲉⲓⲥ ⲛⲁⲅⲁⲣⲅⲁⲥⲛⲁⲥⲉⲣ ⲣⲁⲙⲁⲅ ⲙⲛⲡⲕⲉⲥⲉⲉⲡⲉ ⲛϩⲏⲅⲉⲙⲱⲛ ⲙⲡⲣⲣⲟ ⲛⲧⲃⲁⲃⲩⲗⲱⲛ
ⲁⲩⲱ ⲁⲩϫⲟⲟⲩ ⲁⲩϫⲓ ⲛⲓⲉⲣⲉⲙⲓⲁⲥ ⲉⲃⲟⲗ ϩⲛⲧⲁⲩⲗⲏ ⲙⲡⲉϣⲧⲉⲕⲟ ⲁⲩⲱ ⲁⲩⲧⲁⲁϥ ⲉⲧⲟⲟⲧϥ ⲛⲅⲟⲇⲟⲗⲓⲁⲥ ⲡϣⲏⲣⲉ ⲛⲁⲭⲓⲕⲁⲙ ⲡϣⲏⲣⲉ ⲛⲥⲁⲫⲁⲛ ⲁⲩⲱ ⲁⲩⲛⲧϥ ⲉⲃⲟⲗ ϩⲙⲡⲏⲓ ⲁϥϩⲙⲟⲟⲥ ϩⲛⲧⲙⲏⲧⲉ ⲙⲡⲗⲁⲟⲥ
ⲡϣⲁϫⲉ ⲙⲡϫⲟⲉⲓⲥ ⲁϥϣⲱⲡⲉ ϣⲁⲓⲉⲣⲉⲙⲓⲁⲥ ϩⲛⲧⲁⲩⲗⲏ ⲙⲡⲉϣⲧⲉⲕⲟ ⲉϥϫⲱ ⲙⲙⲟⲥ
ϫⲉⲃⲱⲕ ⲁϫⲓⲥ ⲛⲁⲃⲇⲉⲙⲉⲗⲉⲭ ⲡⲉϭⲱϣ ⲉⲕϫⲱ ⲙⲙⲟⲥ ϫⲉⲧⲁⲓ ⲧⲉ ⲧϩⲉ ⲉⲛⲧⲁⲡϫⲟⲉⲓⲥ ϫⲟⲟⲥ ⲡⲛⲟⲩⲧⲉ ⲙⲡⲓⲥⲣⲁⲏⲗ ϫⲉⲉⲓⲥϩⲏⲏⲧⲉ ⲁⲛⲟⲕ ϯⲛⲁⲉⲓⲛⲉ ⲛⲛⲁϣⲁϫⲉ ⲉϫⲛⲧⲉⲓⲡⲟⲗⲓⲥ ⲉϩⲉⲛⲡⲉⲧϩⲟⲟⲩ ⲁⲩⲱ ⲉϩⲉⲛⲡⲉⲧⲛⲁⲛⲟⲩϥ ⲁⲛ
ⲁⲩⲱ ϯⲛⲁⲧⲟⲩϫⲟⲕ ϩⲙⲡⲉϩⲟⲟⲩ ⲉⲧⲙⲙⲁⲩ ⲛⲧⲁⲧⲙⲧⲁⲁⲕ ⲉϩⲣⲁⲓ ⲛϭⲓϫ ⲛⲛⲣⲱⲙⲉ ⲛⲁⲓ ⲛⲧⲟⲕ ⲉⲧⲕⲣ ϩⲟⲧⲉ ⲙⲡⲉⲩⲙⲧⲟ ⲉⲃⲟⲗ
ϫⲉϩⲛⲟⲩⲛⲟⲩϩⲙ ϯⲛⲁⲛⲁϩⲙⲉⲕ ⲁⲩⲱ ⲛⲅⲛⲁϩⲉ ⲁⲛ ϩⲛⲧⲥⲏϥⲉ ⲧⲉⲕⲯⲩⲭⲏ ⲛⲁϣⲱⲡⲉ ⲉⲩϩⲏⲩ ϫⲉⲉⲣⲉϩⲧⲏⲕ ⲕⲏ ⲉⲣⲟⲓ ⲡⲉϫⲉⲡϫⲟⲉⲓⲥ
ⲁⲩⲱ ϩⲛⲛⲉϩⲟⲟⲩ ⲉⲧⲙⲙⲁⲩ ⲉⲛⲉⲙⲛⲡⲣⲣⲟ ϩⲙⲡⲓⲥⲣⲁⲏⲗ ⲁⲩⲱ ϩⲛⲛⲉϩⲟⲟⲩ ⲉⲧⲙⲙⲁⲩ ⲧⲉⲫⲩⲗⲏ ⲛⲇⲁⲛ ⲛⲉⲥⲕⲱⲧⲉ ⲡⲉ ⲛⲥⲁⲟⲩⲕⲗⲏⲣⲟⲛⲟⲙⲓⲁ ⲉⲟⲩⲱϩ ⲛϩⲏⲧⲥ ⲉⲃⲟⲗϫⲉ ⲙⲡⲉⲟⲩⲟⲛ ϣⲱⲡⲉ ⲛⲁⲥ ϣⲁⲡⲉϩⲟⲟⲩ ⲉⲧⲙⲙⲁⲩ ϩⲛⲧⲙⲏⲧⲉ ⲛⲛⲉⲫⲩⲗⲏ ⲙⲡⲓⲥⲣⲁⲏⲗ
ⲁⲩⲱ ⲛϣⲏⲣⲉ ⲛⲇⲁⲛ ⲁⲩϫⲟⲟⲩ ⲉⲃⲟⲗ ϩⲛⲛⲉⲩⲥⲩⲅⲅⲉⲛⲉⲓⲁ ⲛϯⲟⲩ ⲛⲣⲱⲙⲉ ϩⲉⲛⲣⲱⲙⲉ ⲛⲇⲩⲛⲁⲧⲟⲥ ⲉⲃⲟⲗ ϩⲛⲛⲉⲩⲧⲟϣ ϫⲓⲛⲥⲁⲣⲁⲁ ⲁⲩⲱ ϫⲓⲛⲉⲥⲑⲁⲟⲗ ⲉⲙⲉϣⲧⲡⲕⲁϩ ⲁⲩⲱ ⲉϩⲉⲧϩⲱⲧϥ ⲉⲩϫⲱ ⲙⲙⲟⲥ ⲛⲁⲩ ϫⲉⲃⲱⲕ ⲛⲧⲉⲧⲛⲙⲉϣⲧⲡⲕⲁϩ ⲁⲩⲱ ⲁⲩⲉⲓ ϣⲁϩⲣⲁⲓ ⲉⲡⲧⲟⲟⲩ ⲛⲉⲫⲣⲁⲓⲙ ⲉϩⲣⲁⲓ ⲉⲡⲏⲓ ⲙⲙⲓⲭⲁ ⲁⲩϭⲟⲓⲗⲉ ⲉⲡⲙⲁ ⲉⲧⲙⲙⲁⲩ ⲛⲧⲟⲟⲩ ⲇⲉ ⲉⲩϣⲟⲟⲡ
ϩⲙⲡⲏⲓ ϩⲁⲧⲙⲙⲓⲭⲁ ⲁⲩⲱ ⲛⲧⲟⲟⲩ ⲁⲩⲥⲟⲩⲛⲧⲉⲥⲙⲏ ⲙⲡϣⲏⲣⲉ ϣⲏⲙ ⲡⲗⲉⲩⲓⲧⲏⲥ ⲡⲉϫⲁⲩ ⲛⲁϥ ϫⲉⲛⲓⲙ ⲡⲉⲛⲧⲁϥⲛⲧⲕ ⲉⲡⲉⲓⲙⲁ ⲁⲩⲱ ⲉⲕⲣⲟⲩ ⲛⲧⲟⲕ ⲙⲡⲉⲓⲙⲁ ⲁⲩⲱ ⲟⲩ ⲡⲉⲧⲉⲟⲩⲛⲧⲁⲕϥ ⲙⲡⲉⲓⲙⲁ
ⲡⲉϫⲁϥ ⲛⲁⲩ ϫⲉⲉⲓⲥⲧϩⲉ ⲙⲛⲧϩⲉ ⲉⲛⲧⲁϥⲁⲁⲥ ⲛⲁⲓ ⲛϭⲓⲙⲓⲭⲁ ⲉⲁϥⲙⲓⲥⲑⲟⲩ ⲙⲙⲟⲓ ⲁⲓϣⲱⲡⲉ ⲛⲁϥ ⲛⲟⲩⲏⲏⲃ
ⲡⲉϫⲁⲩ ⲛⲁϥ ϫⲉϣⲓⲛⲉ ⲛⲁⲛ ϩⲙⲡⲛⲟⲩⲧⲉ ⲛⲧⲛⲉⲓⲙⲉ ϫⲉⲧⲉⲛϩⲓⲏ ⲥⲥⲟⲟⲩⲧⲛ ⲧⲁⲓ ⲁⲛⲟⲛ ⲉⲧⲛⲛⲁⲙⲟⲟϣⲉ ⲛϩⲏⲧⲥ
ⲡⲉϫⲉⲡϩⲓⲉⲣⲉⲩⲥ ⲛⲁⲩ ϫⲉⲙⲟⲟϣⲉ ϩⲛⲟⲩⲉⲓⲣⲏⲛⲏ ⲧⲉⲧⲛϩⲓⲏ ⲉⲧⲉⲧⲛⲁⲙⲟⲟϣⲉ ⲛϩⲏⲧⲥ ⲥⲥⲟⲩⲧⲱⲛ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ
ⲁⲩⲱ ⲡϯⲟⲩ ⲛⲣⲱⲙⲉ ⲁⲩⲙⲟⲟϣⲉ ⲁⲩⲉⲓ ⲉϩⲣⲁⲓ ⲉⲗⲁⲓⲥⲁ ⲁⲩⲛⲁⲩ ⲉⲡⲗⲁⲟⲥ ⲉⲧϩⲛⲧⲉⲥⲙⲏⲧⲉ ⲉ…
… ⲙⲙⲓⲭⲁ ⲁⲩⲱ ⲉⲓⲥ ⲙⲓⲭⲁ ⲙⲛⲛⲣⲱⲙⲉ ⲉⲧϩⲙⲡⲏⲓ ⲙⲙⲓⲭⲁ ⲁⲩⲱϣ ⲉⲃⲟⲗ ⲁⲩⲡⲱⲧ ⲛⲥⲁⲛϣⲏⲣⲉ ⲛⲇⲁⲛ
ⲁⲩⲕⲧⲉⲡⲉⲩϩⲟ ⲉⲡⲁϩⲟⲩ ⲡⲉϫⲁⲩ ⲙⲙⲓⲭⲁ ϫⲉⲛⲧⲁⲟⲩϣⲱⲡⲉ ⲙⲙⲟⲕ ϫⲉⲁⲕⲱϣ ⲉⲃⲟⲗ
ⲡⲉϫⲉⲙⲓⲭⲁ ⲛⲁⲩ ϫⲉⲉⲃⲟⲗϫⲉ ⲁⲧⲉⲧⲛϥⲓ ⲛⲛⲁⲛⲟⲩⲧⲉ ⲉⲛⲧⲁⲓⲧⲁⲙⲓⲟⲟⲩ ⲛⲁⲓ ⲁⲩⲱ ⲡⲟⲩⲏⲏⲃ ⲁⲧⲉⲧⲛⲃⲱⲕ ⲁⲩⲱ ⲟⲩ ⲡⲉ ⲡⲁϩⲏⲩ ϫⲓⲛⲙⲡⲉⲓⲛⲁⲩ ⲁⲩⲱ ⲛⲧⲱⲧⲛ ⲧⲉⲧⲛϫⲱ ⲙⲙⲟⲥ ⲛⲁⲓ ϫⲉⲁϩⲣⲟⲕ ⲕϫⲓϣⲕⲁⲕ ⲉⲃⲟⲗ
ⲡⲉϫⲉⲛϣⲏⲣⲉ ⲛⲇⲁⲛ ⲛⲁϥ ϫⲉⲧⲉⲛⲟⲩ ⲙⲡⲣⲧⲣⲉⲩⲥⲱⲧⲙ ⲉⲡⲉⲕϩⲣⲟⲟⲩ ϩⲛⲧⲉⲛⲙⲏⲧⲉ ⲙⲏⲡⲱⲥ ⲛⲧⲉϩⲉⲛⲣⲱⲙⲉ ⲛϩⲏⲧⲛ ⲉⲣⲉⲧⲉⲩⲯⲩⲭⲏ ϭⲟⲛⲧ ⲛⲥⲉⲛⲧⲟⲟⲩ ⲉⲣⲟⲕ ⲛⲥⲉⲧⲁⲕⲉⲧⲉⲕⲯⲩⲭⲏ ⲁⲩⲱ ⲧⲉⲯⲩⲭⲏ ⲙⲡⲉⲕⲏⲓ
ⲁⲩⲱ ⲛϣⲏⲣⲉ ⲛⲇⲁⲛ ⲁⲩⲧⲁⲁⲩ ⲉϩⲣⲁⲓ ⲉⲧⲉⲩϩⲓⲏ ⲙⲓⲭⲁ ⲇⲉ ⲛⲧⲉⲣⲉϥⲛⲁⲩ ⲥⲉϫⲟⲟⲣ ⲉⲣⲟϥ ⲁϥⲕⲧⲟϥ ⲉϩⲣⲁⲓ ⲉⲡⲉϥⲏⲓ
ⲁⲩⲱ ⲛϣⲏⲣⲉ ⲛⲇⲁⲛ ⲁⲩϫⲓⲡⲉⲛⲧⲁⲙⲓⲭⲁ ⲧⲁⲙⲓⲟϥ ⲙⲛⲡⲟⲩⲟⲩⲏⲏⲃ ⲉⲧϣⲟⲟⲡ ⲛⲁϥ ⲁⲩⲉⲓ ⲉϩⲣⲁⲓ ⲉⲗⲁⲓⲥⲁ ⲟⲩⲗⲁⲟⲥ ⲉϥⲥϭⲣⲁϩⲧ ⲁⲩⲱ ⲉϥⲥⲙⲟⲛⲧ ϩⲛⲟⲩϩⲉⲗⲡⲓⲥ ⲁⲩⲡⲁⲧⲁⲥⲥⲉⲓ ⲙⲙⲟⲟⲩ ϩⲛⲟⲩⲧⲁⲡⲣⲟ ⲛⲥⲏϥⲉ ⲁⲩⲱ ⲧⲡⲟⲗⲓⲥ ⲁϥⲣⲟⲕϩⲥ ϩⲛⲟⲩⲥⲁⲧⲉ
ⲉⲙⲛⲡⲉⲧⲛⲁⲛⲁϩⲙⲥ ϫⲉⲥⲟⲩⲏⲩ ⲉⲃⲟⲗ ⲛⲛⲣⲱⲙⲉ ⲛⲥⲓⲇⲱⲛ ⲁⲩⲱ ϫⲉⲙⲛⲧⲟⲩⲗⲁⲁⲩ ⲛϩⲱⲃ ⲙⲛⲛⲣⲱⲙⲉ ⲛⲧⲥⲩⲣⲓⲁ ⲁⲩⲱ ⲛⲧⲟⲥ ⲧⲡⲟⲗⲓⲥ ⲛⲉⲥϩⲙⲡⲓⲁ ⲙⲡⲏⲓ ⲛϩⲣⲟⲩⲃ ⲁⲩⲱ ⲁⲩⲕⲱⲧ ⲛⲧⲡⲟⲗⲓⲥ ⲁⲩⲟⲩⲱⲙ ⲛϩⲏⲧⲥ
ⲁⲩⲙⲟⲩⲧⲉ ⲉⲡⲣⲁⲛ ⲛⲧⲡⲟⲗⲓⲥ ϫⲉⲇⲁⲛ ⲕⲁⲧⲁⲡⲣⲁⲛ ⲛⲇⲁⲛ ⲡⲉⲩⲉⲓⲱⲧ ⲡⲁⲓ ⲉⲛⲧⲁⲩϫⲡⲟϥ ⲙⲡⲓⲥⲣⲁⲏⲗ ⲁⲩⲱ ⲡⲣⲁⲛ ⲛⲧⲡⲟⲗⲓⲥ ⲛϣⲟⲣⲡ ⲉⲩⲙⲟⲩⲧⲉ ⲉⲣⲟⲥ ϫⲉⲟⲩⲗⲁⲙⲉⲓⲥ
ⲁⲩⲱ ⲛϣⲏⲣⲉ ⲛⲇⲁⲛ ⲁⲩⲧⲁϩⲟ ⲉⲣⲁⲧϥ ⲛⲁⲩ ⲙⲡⲉⲅⲗⲩⲡⲧⲟⲛ ⲙⲙⲓⲭⲁ ⲁⲩⲱ ⲓⲱⲛⲁⲑⲁⲛ ⲡϣⲏⲣⲉ ⲛⲅⲏⲣⲥⲁⲙ ⲡϣⲏⲣⲉ ⲙⲙⲁⲛⲁⲥⲥⲏ ⲛⲧⲟϥ ⲙⲛⲛⲉϥϣⲏⲣⲉ ⲛⲉⲩⲟ ⲛⲟⲩⲏⲏⲃ ⲛⲧⲉⲡϩⲩⲗⲏ ⲛⲇⲁⲛ ϣⲁϩⲣⲁⲓ ⲉⲡⲉϩⲟⲟⲩ ⲙⲡⲱⲱⲛⲉ ⲉⲃⲟⲗ ⲙⲡⲕⲁϩ
ⲁⲩⲱ ⲁⲩⲕⲱ ⲛⲁⲩ ⲙⲡⲉⲅⲗⲩⲡⲧⲟⲛ ⲉⲛⲧⲁⲙⲓⲭⲁ ⲧⲁⲙⲓⲟϥ ⲛⲁϥ ⲕⲁⲧⲁⲛⲉϩⲟⲟⲩ ⲧⲏⲣⲟⲩ ⲉⲛⲉⲣⲉⲡⲏⲓ ⲙⲡⲛⲟⲩⲧⲉ ϣⲟⲟⲡ ϩⲛⲥⲏⲗⲱ ⲁⲩⲱ ⲁⲥϣⲱⲡⲉ ϩⲛⲛⲉϩⲟⲟⲩ ⲉⲧⲙⲙⲁⲩ ⲉⲛⲉⲙⲛⲣⲣⲟ ϩⲙⲡⲓⲥⲣⲁⲏⲗ
ⲉⲩϣⲁⲛϭⲓⲛ ⲟⲩⲁ ⲇⲉ ⲉϥϩⲏⲧⲃ ϩⲙⲡⲕⲁϩ ⲡⲁⲓ ⲉⲧⲉⲣⲉⲡϫⲟⲉⲓⲥ ⲡⲉⲕⲛⲟⲩⲧⲉ ⲛⲁⲧⲁⲁϥⲛⲁⲕ ⲉⲕⲗⲏⲣⲟⲛⲟⲙⲉⲓ ⲙⲙⲟϥ ⲉϥⲣⲁϩⲧ ϩⲛⲧⲥⲱϣⲉ ⲁⲩⲱ ⲛⲥⲉⲥⲟⲟⲩⲛ ⲁⲛ ⲙⲡⲉⲛⲧⲁϥⲣⲁϩⲧϥ
ⲉⲣⲉⲛⲉⲕⲛⲟϭ ⲉⲓ ⲉⲃⲟⲗ ⲁⲩⲱ ⲛⲉⲕⲣⲉϥϯϩⲁⲡ ⲛⲥⲉⲥⲣ ⲛⲟⲩϩ ⲉⲃⲟⲗ ⲉⲧⲡⲟⲗⲓⲥ ⲉⲧϩⲏⲛ ⲉϩⲟⲩⲛ ⲉⲡⲉⲧϩⲱⲧⲃ
ⲉⲣⲉⲛⲛⲟϭ ⲛⲧⲡⲟⲗⲓⲥ ⲉⲧⲙⲙⲁⲩ ⲉⲓⲛⲉ ⲛⲟⲩⲃⲁϩⲥⲉ ⲉϩⲣⲁⲓ ⲉⲩⲉⲓⲁ ⲟⲩⲃⲁϩⲥⲉ ⲉⲙⲡⲟⲩⲉⲣϩⲱⲃ ⲛϩⲏⲧⲥ ⲉⲛⲉϩ ⲟⲩⲇⲉ ⲙⲡⲉⲥϥⲓ ⲛⲁϩⲃ
ⲛⲧⲉⲛⲛⲟϭ ⲛⲧⲡⲟⲗⲓⲥ ⲉⲧⲙⲙⲁⲩ ϫⲓ ⲙⲙⲟⲥ ⲉϩⲣⲁⲓ ⲉⲩⲉⲓⲁ ⲉϥⲛⲁϣⲧ ⲡⲁⲓ ⲙⲡⲟⲩⲁⲁϥ ⲛϩⲱⲃ ⲉⲛⲉϩ ⲟⲩⲇⲉ ⲙⲡⲟⲩⲥⲕⲁⲓ ⲙⲙⲟϥ ⲁⲩⲱ ⲉⲩⲉⲃⲗ ⲛⲕⲱⲃϩ ⲛⲧⲃⲁϩⲥⲉ ϩⲙⲡⲙⲁ ⲉⲧⲙⲙⲁⲩ
ⲁⲩⲱ ⲉⲩⲉϯ ⲙⲡⲉⲩⲟⲩⲟⲓ ⲉϩⲟⲩⲛ ⲛϭⲓⲛⲟⲩⲏⲏⲃ ⲛⲗⲉⲩⲓⲧⲏⲥ ϫⲉⲛⲧⲟⲟⲩ ⲛⲉ ⲛⲧⲁⲡϫⲟⲉⲓⲥ
ⲡⲉⲥⲙⲟⲩ ⲛⲧⲱⲇⲏ ⲛⲇⲁⲩⲉⲓⲇ ⲁⲙⲏⲓⲧⲛ ⲛⲧⲛⲧⲉⲗⲏⲗ ⲙⲡϫⲟⲉⲓⲥ ⲛⲧⲛϯⲗⲟⲩⲗⲁⲓ ⲙⲡⲛⲟⲩⲧⲉ ⲡⲉⲛⲟⲩϫⲁⲓ
ⲙⲁⲣⲛⲉⲓ ⲃⲟⲗ ϩⲏⲧϥ ϩⲛⲟⲩⲟⲩⲱⲛϩ ⲉⲃⲟⲗ ⲛⲧⲛϯⲗⲟⲩⲗⲁⲓ ⲛⲁϥ ϩⲛϩⲉⲛⲯⲁⲗⲙⲟⲥ
ϫⲉⲟⲩⲛⲟϭ ⲡⲉ ⲡϫⲟⲉⲓⲥ ⲡⲉⲛⲛⲟⲩⲧⲉ ⲁⲩⲱ ⲟⲩⲛⲟϭ ⲛⲣⲣⲟ ⲡⲉ ⲉϫⲛⲛⲛⲟⲩⲧⲉ ⲧⲏⲣⲟⲩ
ϫⲉⲉⲣⲉⲛⲉⲕⲣⲣⲱⲟⲩ ⲧⲏⲣⲟⲩ ⲙⲡⲕⲁϩ ϩⲛⲧⲉϥϭⲓϫ ⲁⲩⲱ ⲛⲟⲩϥ ⲛⲉ ⲛϫⲓⲥⲉ ⲛⲛⲧⲟⲟⲩ
ⲧⲱϥ ⲧⲉ ⲧϩⲁⲗⲁⲥⲥⲁ ⲁⲩⲱ ⲛⲧⲟϥ ⲡⲉⲛⲧⲁϥⲧⲁⲙⲓⲟⲥ ⲁⲩⲱ ⲛⲉϥϭⲓϫ ⲛⲉⲛⲧⲁⲩⲡⲗⲁⲥⲥⲉ ⲙⲡⲡⲉⲧϣⲟⲩⲱⲟⲩ
ⲁⲙⲏⲓⲧⲛ ⲛⲧⲛⲟⲩⲱϣⲧ ⲛⲧⲛⲡⲁϩⲧⲛ ⲛⲁϥ ⲛⲧⲛⲣⲓⲙⲉ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲡⲉⲛⲧⲁϥⲧⲁⲙⲓⲟⲛ
ϫⲉⲛⲧⲟϥ ⲡⲉ ⲡⲉⲛⲛⲟⲩⲧⲉ ⲁⲩⲱ ⲁⲛⲟⲛ ⲁⲛⲟⲛ ⲡⲉϥⲗⲁⲟⲥ ⲁⲩⲱ ⲛⲉⲥⲟⲟⲩ ⲛⲧⲉϥϭⲓϫ ⲙⲡϩⲟⲟⲩ ⲉⲧⲉⲧⲛϣⲁⲛⲥⲱⲧⲙ ⲉⲧⲉϥⲥⲙⲏ
ⲙⲡⲣϯ ⲛϣⲟⲧ ⲛⲛⲉⲧⲛϩⲏⲧ ⲛⲧϩⲉ ⲛⲛⲉϩⲟⲟⲩ ⲙⲡϯϭⲛⲁⲧ ⲕⲁⲧⲁⲡⲉϩⲟⲟⲩ ⲙⲡⲡⲉⲓⲣⲁⲥⲙⲟⲥ ϩⲛⲧⲉⲣⲏⲙⲟⲥ
ⲉⲛⲧⲁⲛⲉⲧⲛⲉⲓⲟⲧⲉ ⲡⲉⲓⲣⲁⲍⲉ ⲛϩⲏⲧϥ ⲁⲩⲇⲟⲕⲓⲙⲁⲍⲉ ⲁⲩⲛⲁⲩ ⲛⲁϩⲃⲏⲩⲉ
ⲁⲓⲙⲉⲥⲧⲉⲧⲉⲓⲅⲉⲛⲉⲁ ⲛϩⲙⲉ ⲛⲣⲟⲙⲡⲉ ⲁⲩⲱ ⲁⲓϫⲟⲟⲥ ϫⲉⲥⲉⲡⲗⲁⲛⲁ ⲛⲟⲩⲟⲉⲓϣ ⲛⲓⲙ ϩⲙⲡⲉⲩϩⲏⲧ ⲁⲩⲱ ⲛⲧⲟⲟⲩ ⲙⲡⲟⲩⲥⲟⲩ ⲛⲛⲁϩⲓⲟⲟⲩⲉ
ⲛⲧϩⲉ ⲛⲧⲁⲓⲱⲣⲕ ⲙⲙⲟⲥ ϩⲛⲧⲁⲟⲣⲅⲏ ϫⲉⲥⲉⲛⲏⲩ ⲉϩⲟⲩⲛ ⲉⲡⲁⲙⲁ ⲛⲙⲧⲟⲛ
ⲛⲍⲟⲣⲟⲃⲁⲃⲉⲗ ⲡϣⲏⲣⲉ ⲛⲥⲁⲗⲁⲑⲓⲏⲗ ⲡⲉ ⲉⲃⲟⲗ ϩⲛⲧⲉⲫⲩⲗⲏ ⲛⲓⲟⲩⲇⲁ ⲁⲩⲱ ⲓⲏⲥⲥⲟⲩⲥ ⲡϣⲏⲣⲉ ⲛⲓⲱⲥⲁⲇⲉⲕ ⲡⲛⲟϭ ⲛⲟⲩⲏⲏⲃ ⲁⲩⲱ ⲛⲕⲟⲟⲩⲉ ⲧⲏⲣⲟⲩ ⲙⲡⲗⲁⲟⲥ ⲉⲕϫⲱ ⲙⲙⲟⲥ ⲛⲁⲩ ϫⲉⲛⲓⲙ
ⲉⲃⲟⲗ ⲛϩⲏⲧⲧⲏⲩⲧⲛ ⲡⲉⲛⲧⲁϥⲛⲁⲩ ⲉⲡⲁⲏⲓ ϩⲙⲡⲉϥⲉⲟⲟⲩ ⲛϣⲟⲣⲡ ⲁⲩⲱ ⲛⲧϩⲉ ⲛⲧⲱⲧⲛ ⲉⲧⲉⲧⲛⲛⲁⲩ ⲉⲣⲟϥ ⲧⲉⲛⲟⲩ ⲉϣϫⲉ ⲛⲉϥϣⲟⲟⲡ ⲁⲛ ⲙⲡⲉⲧⲛⲙⲧⲟ ⲉⲃⲟⲗ
ⲧⲉⲛⲟⲩ ϭⲉ ϭⲙϭⲟⲙ ⲍⲟⲣⲟⲃⲁⲃⲉⲗ ⲡⲉϫⲉⲡϫⲟⲉⲓⲥ ⲛⲅϭⲙϭⲟⲙ ⲓⲏⲥⲥⲟⲩⲥ ⲡϣⲏⲣⲉ ⲛⲓⲱⲥⲉⲇⲉⲕ ⲡⲛⲟϭ ⲛⲟⲩⲏⲏⲃ ⲁⲩⲱ ⲙⲁⲣϥϭⲙϭⲟⲙ ⲛϭⲓⲡⲗⲁⲟⲥ ⲧⲏⲣϥ ⲙⲡⲕⲁϩ ⲡⲉϫⲉⲡϫⲟⲉⲓⲥ ⲛⲧⲉⲧⲛⲣ ϩⲱⲃ ⲉⲃⲟⲗ ϫⲉⲁⲛⲟⲕ ϯϣⲟⲟⲡ ⲛⲙⲙⲏⲧⲛ ⲡⲉϫⲉⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ
ⲡϣⲁϫⲉ ⲛⲧⲁⲓⲥⲙⲛⲧϥ ⲛⲙⲙⲏⲧⲛ ⲉⲧⲉⲧⲛⲛⲏⲩ ⲉⲃⲟⲗ ϩⲛⲕⲏⲙⲉ ⲁⲩⲱ ⲡⲁⲡⲛⲉⲩⲙⲁ ⲁϥⲁϩⲉⲣⲁⲧϥ ϩⲛⲧⲉⲧⲛⲙⲏⲧⲉ ⲧⲱⲕ ⲛϩⲏⲧ
ϫⲉⲛⲁⲓ ⲛⲉⲧⲉϥϫⲱ ⲙⲙⲟⲟⲩ ⲛϭⲓⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ ϫⲉⲉⲧⲓ ⲕⲉⲥⲟⲡ ⲁⲛⲟⲕ ϯⲛⲁⲕⲓⲙ ⲉⲧⲡⲉ ⲙⲛⲡⲕⲁϩ ⲙⲛⲧⲉⲑⲁⲗⲁⲥⲥⲁ ⲙⲛⲡⲡⲉⲧϣⲟⲩⲱⲟⲩ
ⲁⲩⲱ ϯⲛⲁⲕⲓⲙ ⲛϩⲉⲑⲛⲟⲥ ⲧⲏⲣⲟⲩ ⲛⲧⲉⲧⲛⲥⲱⲧⲡ ⲧⲏⲣⲟⲩ ⲛⲛϩⲉⲑⲛⲟⲥ ⲉⲓ ⲛⲥⲉⲙⲉϩ ⲡⲉⲓⲏⲓ ⲛⲉⲟⲟⲩ ⲡⲉϫⲉⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ
ⲡⲱⲓ ⲡⲉ ⲡⲛⲟⲩⲃ ⲁⲩⲱ ⲡⲱⲓ ⲡⲉ ⲡⲓϩⲁⲧ ⲡⲉϫⲉⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ
ⲉⲃⲟⲗ ϫⲉⲡⲉⲟⲟⲩ ⲛϩⲁⲉ ⲙⲡⲉⲓⲏⲓ ϥⲛⲁϣⲱⲡⲉ ⲉⲛⲁⲁϥ ⲉⲡϣⲟⲣⲡ ⲡⲉϫⲉⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ ⲁⲩⲱ ϯⲛⲁϯ ⲛⲟⲩⲉⲓⲣⲏⲛⲏ ⲙⲡⲉⲓⲙⲁ ⲡⲉϫⲉⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ ϯⲛⲁϯ ⲛⲟⲩⲉⲓⲣⲏⲛⲏ ⲙⲯⲩⲭⲏ ⲉⲩⲟⲩϫⲁⲓ ⲛⲟⲩⲟⲛ ⲛⲓⲙ ⲉⲧⲣϩⲱⲃ ⲉⲩⲥⲟⲟⲩϩ ⲉϩⲟⲩⲛ ⲉⲧⲁϩⲟ ⲉⲣⲁⲧϥ ⲙⲡⲓⲣⲡⲉ
ϩⲛⲥⲟⲩϫⲁϥⲧⲉ ⲙⲡⲙⲉϩⲯⲓⲥ ⲛⲉⲃⲟⲧ ⲛⲧⲙⲉϩⲣⲙⲡⲉ ⲥⲛⲧⲉ ϩⲓⲇⲁⲣⲓⲟⲥ ⲡⲣⲣⲟ ⲡϣⲁϫⲉ ⲙⲡϫⲟⲉⲓⲥ ⲁϥϣⲱⲡⲉ ϣⲁⲁⲅⲅⲁⲓⲟⲥ ⲡⲉⲡⲣⲟⲫⲏⲧⲏⲥ ⲉϥϫⲱ ⲙⲙⲟⲥ
ϫⲉⲛⲁⲓ ⲛⲉⲧⲉϥϫⲱ ⲙⲙⲟⲟⲩ ⲛϭⲓⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ ϫⲉⲛⲟⲩⲏⲏⲃ ϫⲛⲟⲩⲟⲩ ⲉⲩⲛⲟⲙⲟⲥ ⲉⲕϫⲱ ⲙⲙⲟⲥ
ϫⲉⲉⲣϣⲁⲛⲟⲩⲣⲱⲙⲉ ϫⲓ ⲛⲟⲩⲁϥ ⲉϥⲟⲩⲁⲁⲃ ϩⲙⲡⲧⲟⲡ ⲛⲧⲉϥϣⲧⲏⲛ ⲁⲩⲱ ⲛⲧⲉⲡⲧⲟⲡ ⲛⲧⲉϥϣⲧⲏⲛ ϫⲱϩ ⲉⲩⲟⲉⲓⲕ ⲏ ⲉⲟⲩⲟⲟⲩϣ ⲏ ⲉⲩⲏⲣⲡ ⲏ ⲉⲩⲛⲉϩ ⲏ ⲉϭⲓⲛⲟⲩⲱⲙ ⲛⲓⲙ ⲉⲛⲉ ϥⲛⲁⲧⲃⲃⲟ ⲁⲩⲟⲩⲱϣⲃ ⲛϭⲓⲛⲟⲩⲏⲏⲃ ϫⲉⲙⲙⲟⲛ
ⲁⲩⲱ ⲡⲉϫⲉⲁⲅⲅⲁⲓⲟⲥ ϫⲉⲉϥϣⲁⲛϫⲱϩ ⲛϭⲓⲡⲉⲧϫⲱϩⲙ ⲛ ⲡⲁⲕⲁⲑⲁⲣⲧⲟⲥ ϩⲛⲧⲉϥⲯⲩⲭⲏ ⲉⲗⲁⲁⲩ ⲛⲛⲁⲓ ⲉⲛⲉ ϥⲛⲁϫⲱϩⲙ ⲟⲛ ⲁⲩⲟⲩⲱϣⲃ ⲛϭⲓⲛⲟⲩⲏⲏⲃ ⲉⲩϫⲱ ⲙⲙⲟⲥ ϫⲉϥⲛⲁϫⲱϩⲙ
ⲁϥⲟⲩⲱϣⲃ ⲛϭⲓⲁⲅⲅⲁⲓⲟⲥ ⲉϥϫⲱ ⲙⲙⲟⲥ ϫⲉⲧⲁⲓ ⲧⲉ ⲧϩⲉ ⲙⲡⲉⲓϩⲉⲑⲛⲟⲥⲙⲡⲁⲙⲧⲟ ⲉⲃⲟⲗ ⲡⲉϫⲉⲡϫⲟⲉⲓⲥ ⲡⲛⲁⲛⲧⲟⲕⲣⲁⲧⲱⲣ ⲁⲩⲱ ⲧⲁⲓ ⲧⲉ ⲧϩⲉ ⲛⲛⲉϩⲃⲏⲩⲉ ⲧⲏⲣⲟⲩ ⲛⲛⲉⲩϭⲓϫ ⲁⲩⲱ ⲛⲉⲧⲛⲁϩⲱⲛ ⲉⲣⲟⲟⲩ ⲥⲉⲛⲁϫⲱϩⲙ ⲥⲉⲛⲁϣⲱⲡⲉ ⲛⲁⲕⲁⲑⲁⲣⲧⲟⲛ ⲉⲧⲃⲉⲡⲗⲏⲙⲙⲁ ⲛϣⲟⲣⲡ ⲥⲉⲛⲁⲙⲕⲁϩ ⲛϩⲏⲧ ⲙⲡⲉⲙⲧⲟ ⲉⲃⲟⲗ ⲛⲛⲉⲩϩⲓⲥⲉ ⲁⲩⲱ ⲧⲉⲧⲛⲙⲟⲥⲧⲉⲛⲛⲉϫⲡⲓⲟ ϩⲛⲙⲡⲩⲗⲏ
ⲧⲉⲛⲟⲩ ϭⲉ ⲕⲁⲁⲥ ϩⲛⲛⲉⲧⲛϩⲏⲧ ϫⲓⲛⲙⲡⲟⲟⲩ ⲁⲩⲱ ⲙⲛⲛⲥⲱⲥ ⲙⲡⲁⲧⲟⲩⲕⲁ ⲱⲛⲉ ⲉϫⲛⲱⲛⲉ ϩⲙⲡⲣⲡⲉ ⲙⲡϫⲟⲉⲓⲥ
ϫⲉⲛⲉⲧⲉⲧⲛⲟ ⲛⲁϣ ⲛϩⲉ ⲙⲡⲉⲟⲩⲟⲉⲓϣ ⲉⲧⲉⲧⲛⲛⲟⲩϫⲉ ⲛⲟⲩⲁϣⲏ ⲛϫⲟⲩⲱⲧ ⲛϣⲓ ⲛⲉⲓⲱⲧ ⲁⲩⲱ ⲉϣⲁⲩⲣ ⲙⲏⲧ ⲛϣⲓ ⲛⲉⲓⲱⲧ ⲁⲩⲱ ⲛⲉϣⲁⲧⲉⲧⲛⲃⲱⲕ ⲡⲉ ⲉϩⲟⲩⲛ ⲉⲡⲉⲓⲟⲙ ϩⲁⲏⲣⲡ ⲉϫⲱⲗϩ ⲛϩⲏⲧϥⲛⲧⲁⲓⲟⲩ ⲙⲙⲉⲧⲣⲏⲧⲏⲥ ⲁⲩⲱ ⲛⲉϣⲁⲩⲣ ϫⲟⲩⲱⲧ ⲡⲉ
ⲁⲓⲡⲁⲧⲁⲥⲥⲉⲓ ⲙⲙⲱⲧⲛ ϩⲛⲟⲩϭⲣⲱϩ ⲁⲩⲱ ϩⲛⲟⲩϣⲱⲛⲉ ⲛⲓⲕⲧⲉⲣⲟⲥ ⲁⲩⲱ ⲛⲉϩⲃⲏⲩⲉ ⲧⲏⲣⲟⲩ ⲛⲛⲉⲧⲛϭⲓϫ ⲁⲓⲡⲁⲧⲁⲥⲥⲉⲓ ⲙⲙⲟⲟⲩ ϩⲙⲡⲁⲗⲙⲡⲉ ⲁⲩⲱ ⲙⲡⲉⲧⲛⲕⲧⲉ ⲧⲏⲩⲧⲛ ⲉⲣⲟⲓ ⲡⲉϫⲉⲡϫⲟⲉⲓⲥ
ⲕⲁⲁⲥ ϩⲣⲁⲓ ϩⲛⲛⲉⲧⲛϩⲏⲧ ϫⲛ ⲙⲡⲉⲓϩⲟⲟⲩ ⲉⲃⲟⲗ ϫⲓⲛⲥⲟⲩϫⲁϥⲧⲉ ⲙⲡⲙⲉϩⲯⲓⲥ ⲛⲉⲃⲟⲧ ⲁⲩⲱ ϫⲓⲛⲡⲉϩⲟⲟⲩ ⲛⲧⲁⲩⲥⲙⲛⲥⲛⲧⲉ ⲙⲡⲉⲣⲡⲉ ⲙⲡϫⲟⲉⲓⲥ ⲕⲁⲁⲑ ϩⲛⲛⲉⲧⲛϩⲏⲧ
ϫⲉⲥⲉⲛⲁⲉⲓⲙⲉ ⲉⲣⲟⲟⲩ ϫⲓⲛⲧⲉⲛⲟⲩ ϩⲓⲡⲉϫⲛⲟⲟⲩ ⲁⲩⲱ ⲉϣⲱⲡⲉ ⲛⲧⲃⲱ ⲛⲉⲗⲟⲟⲗⲉ ⲙⲛⲧⲃⲱ ⲛⲕⲛⲧⲉ ⲙⲛⲧⲃⲱ ⲛϩⲉⲣⲙⲁⲛ ⲁⲩⲱ ⲧⲃⲱ ⲛϫⲟⲉⲓⲧ ⲛⲉⲧⲉⲛⲥⲉⲛⲁⲧⲁⲩⲟ ⲉⲃⲟⲗ ⲁⲛ ⲙⲡⲉⲩⲕⲁⲣⲡⲟⲥ ϯⲛⲁⲥⲙⲟⲩ ⲉⲣⲟⲟⲩ
ⲁⲩⲱ ⲡϣⲁϫⲉ ⲙⲡϫⲟⲉⲓⲥ ⲁϥϣⲱⲡⲉ ϣⲁⲁⲅⲅⲁⲓⲟⲥ ⲡⲉⲡⲣⲟⲫⲏⲧⲏⲥ ⲉϥϫⲱ ⲙⲙⲟⲥ ⲛⲁϥ ϩⲙⲡⲙⲉϩⲥⲉⲡⲥⲛⲁⲩ ⲛⲥⲟⲩϫⲁϥⲧⲉ ⲙⲡⲉⲃⲟⲧ ⲉϥϫⲱ ⲙⲙⲟⲥ ⲛⲁϥ
ϫⲉⲁϫⲓⲥ ⲛⲍⲟⲣⲟⲃⲁⲃⲉⲗ ⲡϣⲏⲣⲉ ⲛⲥⲁⲗⲁⲑⲓⲏⲗ ⲡⲉⲃⲟⲗ ϩⲛⲧⲉⲫⲩⲗⲏ ⲛⲓⲟⲩⲇⲁ ⲉⲕϫⲱ ⲙⲙⲟⲥ ⲛⲁϥ ϫⲉⲁⲛⲟⲕ ϯⲛⲁⲕⲓⲙ ⲉⲧⲡⲉ ⲙⲛⲡⲕⲁϩ ⲙⲛⲧⲉⲑⲁⲗⲁⲥⲥⲁ ⲙⲛⲡⲉⲧϣⲟⲩⲱⲟⲩ
ⲁⲩⲱ ⲛⲉⲑⲣⲟⲛⲟⲥ ⲛⲛⲉⲣⲣⲱⲟⲩ ϯⲛⲁⲧⲁⲩⲟⲟⲩ ⲉⲡⲉⲥⲏⲧ ⲁⲩⲱ ϯⲛⲁⲧⲁⲕⲟ ⲛⲧϭⲟⲙ ⲛⲛⲉⲣⲣⲱⲟⲩ ⲛⲛϩⲉⲑⲛⲟⲥ ⲁⲩⲱ ϯⲛⲁⲧⲁⲩⲟ ⲉⲡⲉⲥⲏⲧ ⲛⲛϩⲁⲣⲙⲁ ⲙⲛⲛⲉⲧⲧⲁⲗⲏⲩ ⲉⲣⲟⲟⲩ ⲡⲟⲩⲁ ⲡⲟⲩⲁ ϩⲛⲟⲩⲥⲏϥⲉ ⲉϫⲙⲡⲉϥⲥⲟⲛ
ϩⲙⲡⲉϩⲟⲟⲩ ⲉⲧⲙⲙⲁⲩ ⲡⲉϫⲉⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ ϯⲛⲁϫⲓⲧⲕ ⲍⲟⲣⲟⲃⲁⲃⲉⲗ . . .
ⲁϩⲣⲟⲥ ⲧⲁⲙⲉⲣⲓⲧ ⲁⲥⲉⲓⲣⲉ ⲛϩⲉⲛⲃⲟⲧⲉ ϩⲙⲡⲁⲏⲓ …
ⲡϫⲟⲉⲓⲥ ⲁϥⲙⲟⲩⲧⲉ ⲉⲡⲟⲩⲣⲁⲛ ϫⲉⲧⲃⲱ ⲛϫⲟⲉⲓⲧ ⲉⲛⲉⲥⲱⲥ ⲉⲛⲁⲩ ⲉⲣⲟⲥ ⲉⲧⲟ ⲛϩⲁⲓⲃⲉⲥ ⲙⲡⲉϩⲣⲟⲟⲩ ⲙⲡⲉⲥϫⲱⲗϩ ⲧⲉⲛⲟⲩ ϩⲱⲱϥ ⲁⲩⲕⲱϩⲧ ⲙⲟⲩϩ ⲉϩⲣⲁⲓ ⲉϫⲱⲥ ⲟⲩⲛⲟϭ ⲧⲉ ⲧⲉⲑⲗⲓⲯⲓⲥ ⲉⲧϩⲓϫⲱ ⲁⲩⲣ ⲁⲧϣⲁⲩ ⲛϭⲓⲛⲉⲥⲕⲗⲁⲧⲟⲥ
ⲡϫⲟⲉⲓⲥ ⲙⲁⲧⲁⲙⲟⲓ ⲁⲩⲱ ϯⲛⲁⲉⲓⲙⲉ ⲧⲟⲧⲉ ⲁⲓⲛⲁⲩ ⲉⲛⲉⲩϩⲃⲏⲩⲉ
ⲁⲛⲟⲕ ⲇⲉ ⲁⲓⲉⲣ ⲧϩⲉ ⲛⲟⲩⲉϩⲓⲉⲓⲃ ⲛⲃⲁⲗϩⲏⲧ ⲉⲩϫⲓ ⲙⲙⲟϥ ⲉⲕⲟⲟⲛⲥϥ ⲙⲡⲓⲉⲓⲙⲉ ⲁⲩϣⲟϫⲛⲉ ⲉⲣⲟⲓ ⲛⲟⲩϣⲟϫⲛⲉ ⲉϥϩⲟⲟⲩ ⲉⲩϫⲱ ⲙⲙⲟⲥ ϫⲉⲁⲙⲏⲓⲧⲛ ⲛⲧⲛⲛⲟⲩϫⲉ ⲛⲟⲩϣⲉ ⲉⲡⲉϥⲟⲉⲓⲕ ⲛⲧⲛϥⲓⲧϥ ⲉⲃⲟⲗ ϩⲙⲡⲕⲁϩ ⲛⲛⲉⲧⲟⲛϩ ⲁⲩⲱ ⲡⲉϥⲣⲁⲛ ⲛⲥⲉⲧⲙⲣ ⲡⲉϥⲙⲉⲉⲩⲉ ϫⲓⲛⲧⲉⲛⲟⲩ
ⲡϫⲟⲉⲓⲥ ⲛⲛϭⲟⲙ ⲡⲉⲧⲕⲣⲓⲛⲉ ⲛⲙⲙⲛⲧⲙⲉ ⲉⲧⲇⲟⲕⲓⲙⲁⲍⲉ ⲛⲛϩⲏⲧ ⲙⲛⲛⲉϭⲗⲟⲟⲧⲉ ⲙⲁⲣⲓⲛⲁⲩ ⲉⲡⲉⲕⲃⲁ ⲉⲧⲉⲕⲛⲁⲁⲁϥ ϩⲣⲁⲓ ⲛϩⲏⲧⲟⲩ ϫⲉⲛⲧⲁⲓϭⲱⲗⲡ ⲉⲣⲟⲕ ⲙⲡⲁⲧⲙⲁⲓⲟ
ⲉⲧⲃⲉⲡⲁⲓ ⲛⲁⲓ ⲛⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲟⲩ ⲉϫⲉⲛ ⲛⲣⲱⲙⲉ ⲛⲁⲛⲁⲑⲱⲑ ⲛⲉⲧⲕⲱⲧⲉ ⲛⲥⲁⲧⲉⲕⲯⲩⲭⲏ ⲛⲉⲧϫⲱ ⲙⲙⲟⲥ ϫⲉⲙⲡⲣⲡⲣⲟⲫⲏⲧⲉⲩⲉ ⲛⲁⲛ ϩⲙⲡⲣⲁⲛ ⲡϫⲟⲉⲓⲥ ⲉϣⲱⲡⲉ ⲙⲙⲟⲛ ⲕⲛⲁⲙⲟⲩ ϩⲛⲛⲉⲛϭⲓϫ
ⲉⲓⲥ ϩⲏⲏⲧⲉ ⲁⲛⲟⲕ ϯⲛⲁϭⲙ ⲡⲉⲩϣⲓⲛⲉ ⲛⲉⲩϣⲓⲣⲉ ⲥⲉⲛⲁϩⲉ ϩⲛⲧⲥⲏϥⲉ ⲛⲉⲩϣⲏⲣⲉ ⲙⲛⲛⲉⲩϣⲉⲉⲣⲉ ⲥⲉⲛⲁⲙⲟⲩ ϩⲙⲡⲉϩⲕⲟ
ⲁⲩⲱ ⲛⲛⲉϣⲱϫⲡ ϣⲱⲡⲉ ⲛⲁⲩ ϫⲉϯⲛⲁⲉⲓⲛⲉ ⲛϩⲉⲛⲡⲉⲧϩⲟⲟⲩ ⲉϫⲛⲛⲉⲧⲟⲩⲏϩ ϩⲛⲁⲛⲁⲑⲱⲑ ϩⲛⲧⲉⲣⲟⲙⲡⲉ ⲉϯⲛⲁϭⲙ ⲡⲉⲩϣⲓⲛⲉ
ⲙⲡⲣⲣⲡⲉⲧϩⲟⲟⲩ ⲁⲩⲱ ⲙⲛⲡⲉⲧϩⲟⲟⲩ ⲛⲁⲧⲁϩⲟⲕ
ⲥⲁϩⲱⲕ ⲉⲃⲟⲗ ⲙⲡϫⲓⲛϭⲟⲛⲥ ⲧⲁⲣⲉϥⲥⲁϩⲱϥ ⲉⲃⲟⲗ ⲙⲙⲟⲕ
ⲡⲁϣⲏⲣⲉ ⲙⲡⲣϫⲟ ⲉϫⲛⲛⲉⲧⲗⲟⲟⲙ ⲙⲡϫⲓⲛϭⲟⲛⲥ ϫⲉⲛⲛⲉⲕⲟϩⲥⲟⲩ ⲛⲥⲁϣϥ ⲛⲕⲱⲃ
ⲙⲡⲣϣⲓⲛⲉ ⲛⲥⲁⲟⲩⲙⲛⲧⲛⲟϭ ⲉⲃⲟⲗ ϩⲓⲧⲛⲡϫⲟⲉⲓⲥ ⲁⲩⲱ ⲟⲩⲕⲁⲑⲉⲇⲣⲁ ⲛⲉⲟⲟⲩ ⲉⲃⲟⲗ ϩⲓⲧⲛⲟⲩⲣⲣⲟ
ⲙⲡⲣⲧⲙⲁⲓⲟⲕ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ……………
ⲙⲡⲣⲣϩⲟⲧⲉ ϩⲛⲧϥ… ……ⲉϩⲟⲩⲛ ⲉⲡⲉⲕ…
ⲙⲡⲣⲣⲛⲟⲃⲉ ⲉϩⲟⲩⲛ ⲉⲡⲙⲏⲏϣⲉ ⲛⲟⲩⲡⲟⲗⲓⲥ …………………………
ⲙⲡⲣⲣⲟⲩⲛⲟⲃⲉ ⲛⲥⲉⲡ ⲥⲛⲁⲩ ⲛⲅⲛⲁ………
ⲙⲡⲣϫⲟ…… ⲁⲩⲱ ⲉⲓϣⲁⲛ … ⲉϩⲣⲁⲓ ⲙⲡⲛⲟⲩⲧⲉ ⲡⲉⲧϫⲟⲥⲉ ϥⲛⲁϫⲓⲧⲟⲩ ⲛ …
ⲙⲡⲣⲣⲕⲟⲩⲓ ⲛϩⲏⲧ ϩⲙⲡⲉⲕϣⲗⲏⲗ ⲁⲩⲱ …… ⲙⲛⲧⲛⲁ
ⲙⲡⲣⲥⲱⲃⲉ ⲛⲥⲁⲟⲩⲣⲱⲙⲉ ⲉϥ…… ϥϣⲟⲟⲡ ⲅⲁⲣ ⲛ
ⲙⲡⲣⲥⲕⲁⲓϭⲟⲗ ⲉⲡⲉⲕⲥⲟⲛ ⲟⲩⲇⲉ ⲙⲡⲣⲣⲡⲁⲓ ⲙⲡⲉⲕϣⲃⲏⲣ
ⲙⲡⲣⲟⲩⲱϣ ⲉϫⲓϭⲟⲗ ϩⲛ…… ϭⲟⲗ ……… ⲛⲁⲛⲟⲩϥ ⲁⲛ
ⲙⲡⲣⲣⲧϩⲉ ⲛⲛⲉⲧϫⲓϩⲣⲁⲩ ……………… …… ⲟⲩⲉϩⲙⲟⲩϣⲁϫⲉ ⲉⲕ…
ⲙⲡⲣⲙⲉⲥⲧⲉⲟⲩϩⲱⲃ ⲉϥϩⲟⲥⲉ ⲁⲩⲱ ⲧⲙⲛⲧⲟⲩⲟⲉⲓⲏ ⲉⲛⲧⲁⲩⲥⲟⲛ
ⲙⲡⲣⲟⲡⲕ ϩⲙⲡⲙⲏϣⲉ ⲛⲛⲣⲉϥⲣⲛⲟⲃⲉ ⲁⲣⲓⲡⲙⲉⲉⲩⲉ ϫⲉⲧⲟⲣⲅⲏ
ⲑⲃⲃⲓⲉ ⲧⲉⲕⲯⲩⲭⲏ ⲉⲙⲁⲧⲉ ϫⲉⲡⲕⲱϩⲧ ⲅⲁⲣ ⲛⲙⲡϥⲛⲧ ⲡⲉ ⲡϫⲓⲕⲃⲁ ⲙⲡⲁⲥⲉⲃⲏⲥ
ⲙⲡⲣϣⲓⲃⲉ ⲙⲡⲉⲕϣⲃⲏⲣ ⲉⲧⲃⲉⲟⲩⲙⲛⲧⲙⲁⲓϣⲓⲃⲉ ⲁⲩⲱ ⲟⲩⲥⲟⲛ ⲉⲛⲁⲛⲟⲩϥ ⲉⲧⲃⲉⲟⲩⲛⲟⲩⲃ ⲛⲥⲟⲩⲫⲓⲣ
ⲙⲡⲣⲕⲱⲛⲥ ⲉⲟⲩⲥϩⲓⲙⲉ ⲛⲥⲁⲃⲏ ⲁⲩⲱ ⲉⲁⲣ ⲥⲟⲧⲡ ⲉⲡⲛⲟⲩⲃ
ⲙⲡⲉ… … ⲁⲩⲱ ⲟⲩϫⲁⲓⲃⲉⲕⲉ ⲉϥϯ ⲙⲡⲉϥϩⲏⲧ
ⲟⲩϩⲙϩⲁⲗ …… ⲧⲉⲕⲯⲩⲭⲏ … ………………………
ⲟⲩⲛⲧⲕ… ⲁⲩⲱ ϣⲁⲛ…
ⲟⲩⲛⲧⲕϣⲏⲣⲉ ⲙⲙⲁⲩ … ϯⲥⲃⲱ ⲛⲁⲩ ⲕⲱⲗϫ ⲙⲡⲉⲩⲙⲁⲕϩ ϫⲓⲛⲧⲉⲩⲙⲛⲧⲕⲟⲩⲓ
ⲟⲩⲛⲧⲉⲕϣⲉⲉⲣⲉ ⲙⲙⲁⲩ ϯ ϩⲧⲏⲕ ⲉⲡⲉⲩⲥⲱⲙⲁ ⲁⲩⲱ ⲙⲡⲣ… ⲉⲡⲉⲕϩⲟ ⲉϩⲟⲩⲛ …
ⲁⲩⲱ ϯⲧⲉⲕϣⲉⲉⲣⲉ ⲧⲁⲣⲉⲕϫⲉⲕⲧⲟⲟⲧⲥ ⲉⲃⲟⲗ ⲛⲛⲟⲩⲛⲟϭ ⲛϩⲱⲃ ⲧⲁⲁⲥ ϫⲉⲛⲛⲟⲩϩⲁⲓ ⲛⲣⲙⲛϩⲏⲧ …… ……… ⲟⲩⲙⲉⲥ…
ⲟⲩⲛⲧⲕⲟⲩⲥϩⲓⲙⲉ ⲙⲙⲁⲩ ⲕⲁⲧⲁⲡⲉⲕϩⲏⲧ ⲙⲡⲣⲛⲟϫⲥ ⲉⲃⲟⲗ
ϩⲙⲡⲉⲕϩⲏⲧ ⲧⲏⲣϥ ϯⲉⲟⲟⲩ ⲙⲡⲉⲕⲉⲓⲱⲧ ⲁⲩⲱ ⲛⲛⲁⲁⲕⲉ ⲛⲧⲉⲕⲙⲁⲁⲩ ⲙⲡⲣⲣⲡⲉⲩⲱⲃϣ
ⲁⲣⲓⲡⲙⲉⲉⲩⲉ ϫⲉⲛⲥⲁⲃⲗⲗⲁⲩ ⲛⲉⲕⲛⲁϣⲱⲡⲉ ⲁⲛ ⲡⲉ : ⲁⲩⲱ ⲉⲅⲛⲁϯⲟⲩ ⲛⲁⲩ ⲛⲧϩⲉ ⲛⲧⲁⲩϯ ⲛⲁⲕ
ϩⲛⲧⲉⲕⲯⲩⲭⲏ ⲧⲏⲣⲥ ⲁⲣⲓϩⲟⲧⲉ ϩⲏⲧϥ ⲙⲡϫⲟⲉⲓⲥ ⲁⲩⲱ ⲛⲅϯⲉⲟⲟⲩ ⲛⲛⲉϥⲟⲩⲏⲏⲃ
ϩⲛⲧⲉⲕϭⲟⲙ ⲧⲏⲣⲥ ⲙⲉⲣⲉⲡⲉⲛⲧⲁϥⲧⲁⲙⲓⲟⲕ ⲁⲩⲱ ⲙⲡⲣⲕⲱ ⲛⲥⲱⲕ ⲛⲛⲉⲧϣⲙϣⲉ ⲛⲁϥ
ⲁⲣⲓϩⲟⲧⲉ ϩⲏⲧϥ ⲙⲡϫⲟⲉⲓⲥ ⲛⲅϯⲉⲟⲟⲩ ⲛⲛⲉϥⲟⲩⲏⲏⲃ ⲛⲅϯ ⲛⲁϥ ⲛⲛⲉϥⲧⲟ ⲕⲁⲧⲁⲧϩⲉ ⲉⲛⲧⲁϥϩⲱⲛ ⲉⲧⲟⲟⲧⲕ ⲧⲁⲡⲁⲣⲭⲏ ⲁⲩⲱ ⲡϯϩⲁⲛⲟⲃⲉ ⲙⲛⲡⲉϭⲃⲟⲓ ⲙⲛⲧⲉⲑⲩⲥⲓⲁ ⲙⲡⲧⲃⲃⲟ ⲙⲛⲧⲁⲡⲁⲣⲭⲏ ⲛⲛⲉⲧⲟⲩⲁⲁⲃ
ⲁⲩⲱ ⲛⲅⲥⲟⲟⲩⲧⲛ ⲛⲧⲉⲕϭⲓϫ ⲉⲡϩⲏⲕⲉ ϫⲉⲉⲣⲉⲡⲉⲕⲥⲙⲟⲩ ϫⲱⲕ ⲉⲃⲟⲗ
ⲧⲉⲭⲁⲣⲓⲥ ⲙⲛⲟⲩⲧⲁⲉⲓⲟ ⲙⲡⲉⲙⲧⲟ ⲉⲃⲟⲗ ⲛⲣⲱⲙⲉ ⲛⲓⲙ ⲙⲡⲣⲕⲱⲗⲩ ⲛⲟⲩϩⲙⲟⲧ ϩⲓⲟⲩⲣⲉϥⲙⲟⲟⲩⲧ
ⲣⲓⲙⲉ ⲙⲛⲛⲉⲧⲣⲓⲙⲉ ⲁⲣⲓϩⲏⲃⲉ ⲙⲛⲛⲉⲧⲣϩⲏⲃⲉ
ⲙⲡⲣϫⲛⲁⲁⲩ ⲉϭⲙⲡϣⲓⲡⲉ ⲛⲛⲉⲧϣⲱⲛⲉ ⲉⲩⲛⲁⲙⲉⲣⲓⲧⲕ ⲅⲁⲣ ϩⲙⲡⲁⲓ
ϩⲛⲛⲉⲕϣⲁϫⲉ ⲧⲏⲣⲟⲩ ⲁⲣⲓⲡⲙⲉⲉⲩⲉ ⲛⲧⲉⲕϩⲁⲏ ⲁⲩⲱ ⲛⲅⲛⲁⲣⲛⲟⲃⲉ ⲁⲛ ⲡⲉ ⲛϣⲁⲉⲛⲉϩ
ⲉⲕϣⲁⲛⲃⲱⲕ ⲇⲉ ⲉⲃⲟⲗ ⲉⲡⲡⲟⲗⲉⲙⲟⲥ ⲉⲙⲓϣⲉ ⲛⲙⲛⲉⲕϫⲓϫⲉⲉⲩⲉ ⲁⲩⲱ ⲛⲅⲛⲁⲩ ⲉⲩϩⲧⲟ ⲙⲛⲡⲉⲧϩⲓϫⲱϥ ⲁⲩⲱ ⲟⲩⲙⲏⲏϣⲉ ⲉϥⲟϣ ⲉⲣⲟⲕ ⲛⲛⲉⲕⲣ ϩⲟⲧⲉ ϩⲏⲧⲟⲩ ⲉⲃⲟⲗ ϫⲉⲡϫⲟⲉⲓⲥ ⲡⲉⲕⲛⲟⲩⲧⲉ ϣⲟⲟⲡ ⲛⲉⲙⲁⲕ ⲡⲉⲛⲧⲁϥⲛⲧⲕ ⲉⲃⲟⲗ ϩⲛⲡⲕⲁϩ ⲛⲕⲏⲙⲉ
ⲁⲩⲱ ⲉⲕϣⲁⲛϩⲱⲛ ⲉϩⲟⲩⲛ ⲉⲡⲡⲟⲗⲉⲙⲟⲥ ⲉⲣⲉⲡⲟⲩⲏⲏⲃ ϯ ⲙⲡⲉϥⲟⲩⲟⲓ ⲉϩⲟⲩⲛ ⲉⲡⲗⲁⲟⲥ
ⲁⲩⲱ ⲉϥⲉϣⲁϫⲉ ⲛⲙⲙⲁⲩ ⲉϥϫⲱ ⲙⲙⲟⲥ ⲛⲁⲩ ϫⲉⲥⲱⲧⲙ ⲡⲓⲥⲣⲁⲏⲗ ⲛⲧⲱⲧⲛ ⲉⲧⲉⲧⲛⲛⲁⲙⲟⲟϣⲉ ⲙⲡϩⲟⲟⲩ ⲉⲣⲱⲟⲩ ⲛⲛⲉⲧⲉⲛϫⲓϫⲉⲟⲩ ⲉⲙⲓϣⲉ ⲛⲙⲙⲁⲩ ⲙⲡⲣⲧⲣⲉⲡⲉⲧⲛϩⲏⲧ ϣⲧⲟⲣⲧⲣ ⲁⲩⲱ ⲙⲡⲣⲧⲣⲉϥϭⲃⲃⲉ ⲙⲡⲣⲣ ϩⲟⲧⲉ ϩⲏⲧⲟⲩ ⲁⲩⲱ ⲙⲡⲣϣⲗⲁϩ ⲙⲡⲣϭⲱⲧⲡ ϩⲁⲧⲉⲩϩⲏ
ϫⲉⲡϫⲟⲉⲓⲥ ⲡⲉ ⲡⲉⲧⲛⲛⲟⲩⲧⲉ ⲡⲉⲧⲙⲟⲟϣⲉ ϩⲓϩⲏ ⲙⲙⲱⲧⲛ ϥⲛⲁϯ ⲧⲟⲟⲧϥ ⲛⲙⲙⲏⲧⲛ ⲉⲙⲓϣⲉ ⲛⲙⲛⲉⲧⲛϫⲓϫⲉⲟⲩ ⲛϥⲛⲁϩⲙ ⲧⲏⲩⲧⲛ
ⲁⲩⲱ ⲛⲉⲅⲣⲁⲙⲙⲁⲧⲉⲩⲥ ⲉⲩϣⲁϫⲉ ⲙⲛⲡⲗⲁⲟⲥ ⲉⲩϫⲱ ⲙⲙⲟⲥ ϫⲉⲛⲓⲙ ⲡⲉ ⲡⲣⲱⲙⲉ ⲉⲛⲧⲁϥⲕⲱⲧ ⲛⲟⲩⲏⲓ ⲛⲃⲣⲣⲉ ⲁⲩⲱ ⲉⲙⲡϥϫⲓ ⲡⲉϥⲁⲉⲓⲕ ⲉⲃⲟⲗ ⲙⲁⲣⲉϥⲙⲟⲟϣⲉ ⲛϥⲕⲟⲧϥ ⲉϩⲣⲁⲓ ⲉⲡⲉϥⲏⲓ ⲙⲡⲣⲧⲣⲉϥⲙⲟⲩ ϩⲛⲡⲡⲟⲗⲉⲙⲟⲥ ⲛⲧⲉⲕⲉⲣⲱⲙⲉ ϫⲓ ⲡⲉϥⲁⲉⲓⲕ ⲉⲃⲟⲗ
ⲁⲩⲱ ⲛⲓⲙ ⲡⲉ ⲡⲣⲱⲙⲉ ⲡⲉⲛⲧⲁϥⲧⲱϭⲉ ⲛⲟⲩⲙⲁ ⲛⲉⲗⲟⲟⲗⲉ ⲙⲡⲉϥⲟⲩⲛⲟϥ ⲉⲃⲟⲗ ⲛϩⲏⲧϥ ⲙⲁⲣⲉϥⲙⲟⲟϣⲉ ⲛϥⲕⲟⲧϥ ⲉϩⲣⲁⲓ ⲉⲡⲉϥⲏⲓ ⲙⲡⲣⲧⲣⲉϥⲙⲟⲩ ϩⲙⲡⲡⲟⲗⲉⲙⲟⲥ ⲛⲧⲉⲕⲉⲣⲱⲙⲉ ⲉⲩⲫⲣⲁⲛⲉ ⲉⲃⲟⲗ ⲛϩⲏⲧϥ
ⲁⲩⲱ ⲛⲓⲙ ⲡⲉ ⲡⲣⲱⲙⲉ ⲛⲧⲁϥϫⲓ ϩⲱⲛ ⲛⲟⲩⲥϩⲓⲙⲉ ⲙⲡⲁⲧϥϫⲓⲧⲥ ⲙⲁⲣϥⲙⲟⲟϣⲉ ⲛϥⲕⲟⲧϥ ⲉϩⲣⲁⲓ ⲉⲡⲉϥⲏⲓ ⲙⲡⲣⲧⲣⲉϥⲙⲟⲩ ϩⲙⲡⲡⲟⲗⲉⲙⲟⲥ ⲛⲧⲉⲕⲉⲣⲱⲙⲉ ϫⲓⲧⲥ
ⲧⲱⲇⲏ ⲛⲇⲁⲩⲉⲓⲇ ⲉⲩⲛⲁⲕⲉⲧⲡⲏⲓ ⲙⲛⲛⲥⲁⲧⲁⲓⲭⲙⲁⲗⲱⲥⲓⲁ ϫⲱ ⲉⲡϫⲟⲉⲓⲥ ⲛⲟⲩϫⲱ ⲛⲃⲣⲣⲉ ⲡⲕⲁϩ ⲧⲏⲣϥ ϫⲱ ⲉⲡϫⲟⲉⲓⲥ
ϫⲱ ⲉⲡϫⲟⲉⲓⲥ ⲛⲧⲉⲧⲛⲥⲙⲟⲩ ⲉⲡⲉϥⲣⲁⲛ ⲛⲧⲉⲧⲛⲧⲁϣⲉⲟⲉⲓϣ ⲙⲡⲉϥⲟⲩϫⲁⲓ ϩⲛⲟⲩϩⲟⲟⲩ ⲉⲩϩⲟⲟⲩ
ⲛⲧⲉⲧⲛϫⲱ ⲙⲡⲉϥⲉⲟⲟⲩ ϩⲛⲛⲓϩⲉⲑⲛⲟⲥ ⲁⲩⲱ ⲛⲉϥϣⲡⲏⲣⲉ ϩⲛⲛⲓⲗⲁⲟⲥ ⲧⲏⲣⲟⲩ
ϫⲉⲟⲩⲛⲟϭ ⲡⲉ ⲡϫⲟⲉⲓⲥ ⲁⲩⲱ ϥⲥⲙⲁⲙⲁⲁⲧ ⲉⲙⲁⲧⲉ ⲟⲩⲛⲟϭ ⲡⲉ ⲡⲁⲣⲁⲛⲛⲟⲩⲧⲉ ⲧⲏⲣⲟⲩ
ϫⲉⲛⲛⲟⲩⲧⲉ ⲧⲏⲣⲟⲩ ⲛⲛϩⲉⲑⲛⲟⲥ ϩⲉⲛⲉⲓⲇⲱⲗⲟⲛ ⲛⲉⲛⲇⲁⲓⲙⲟⲛⲓⲟⲛ ⲡϫⲟⲉⲓⲥ ⲇⲉ ⲛⲧⲟϥ ⲁϥⲧⲁⲙⲓⲉ ⲙⲡⲏⲩⲉ
ⲟⲩⲟⲩⲱⲛϩ ⲉⲃⲟⲗ ⲙⲛⲟⲩⲥⲁ ⲛⲉⲧⲙⲡⲉϥⲙⲧⲟ ⲉⲃⲟⲗ ⲟⲩⲟⲩⲟⲡ ⲙⲛⲟⲩⲙⲛⲧⲛⲟϭ ⲛⲉⲧϩⲛ ⲛⲉϥⲡⲉⲧⲟⲩⲁⲁⲃ
ⲙⲡⲁⲧⲣⲓⲁ ⲛⲛϩⲉⲑⲛⲟⲥ ⲁⲛⲓⲛⲉ ⲙⲡϫⲟⲉⲓⲥ ⲁⲛⲓⲟⲩⲉⲟⲟⲩ ⲙⲡϫⲟⲉⲓⲥ ⲙⲛⲟⲩⲧⲓⲙⲏ
ⲁⲛⲓⲟⲩⲉⲟⲟⲩ ⲙⲡⲣⲁⲛ ⲙⲡϫⲟⲉⲓⲥ ϥⲓ ⲛⲛⲉⲧⲑⲩⲥⲓⲁ ⲛⲧⲉⲧⲛⲃⲱⲕ ⲉϩⲟⲩⲛ ⲉⲛⲉϥⲁⲩⲗⲏ
ⲟⲩⲱϣⲧ ⲙⲡϫⲟⲉⲓⲥ ϩⲛⲧⲉϥⲁⲩⲗⲏ ⲉⲧⲟⲩⲁⲁⲃ ⲙⲁⲣⲉⲡⲕⲁϩ ⲧⲏⲣϥ ⲕⲓⲙ ⲙⲡⲉϥⲙⲧⲟ ⲉⲃⲟⲗ
ⲁϫⲓⲥ ⲛⲛϩⲉⲑⲛⲟⲥ ϫⲉⲁⲡϫⲟⲉⲓⲥ ⲣⲣⲣⲟ ⲉⲃⲟⲗ ϩⲙⲡϣⲉ ⲕⲁⲓ ⲅⲁⲣ ⲁϥⲧⲁϩⲟ ⲉⲣⲁⲧⲥ ⲛⲧⲟⲓⲕⲟⲩⲙⲉⲛⲏ ⲉⲛⲥⲛⲁⲕⲓⲙ ⲁⲛ ϥⲛⲁⲕⲣⲓⲛⲉ ⲛϩⲉⲛⲗⲁⲟⲥ ϩⲛⲟⲩⲥⲟⲟⲩⲧⲛ ⲁⲩⲱ ⲛϩⲉⲑⲛⲟⲥ ϩⲛⲧⲉϥⲟⲣⲅⲏ
ⲙⲁⲣⲉⲙⲡⲏⲩⲉ ⲟⲩⲛⲟϥ ⲛⲧⲉⲡⲕⲁϩ ⲧⲉⲗⲏⲗ ⲧϩⲁⲗⲁⲥⲥⲁ ⲛⲁⲕⲓⲙ ⲙⲡⲉⲥϫⲱⲕ ⲉⲃⲟⲗ ⲥⲉⲛⲁⲣⲁϣⲉ ⲛϭⲓⲛⲥⲱϣⲉ ⲙⲛⲛⲉⲧⲛϩⲏⲧⲟⲩ ⲧⲏⲣⲟⲩ
ⲧⲟⲧⲉ ⲥⲉⲛⲁⲧⲉⲗⲏⲗ ⲛϭⲓⲛϣⲏⲛ ⲧⲏⲣⲟⲩ ⲛⲧⲥⲱϣⲉ
ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ϫⲉϥⲛⲏⲩ ⲉⲕⲣⲓⲛⲉ ⲙⲡⲕⲁϩ ϥⲛⲁⲕⲣⲓⲛⲉ ⲛⲧⲟⲓⲕⲟⲩⲙⲉⲛⲏ ϩⲛⲟⲩⲇⲓⲕⲁⲓⲟⲥⲩⲛⲏ ⲁⲩⲱ ⲛⲗⲁⲟⲥ ϩⲛⲧⲉϥⲙⲉ
ⲥⲱⲧⲙ ⲉⲡϣⲁϫⲉ ⲛⲧⲁⲡϫⲟⲉⲓⲥ ϫⲟⲟϥ ⲉϫⲉⲛ ⲧⲏⲩⲧⲉⲛ ⲡⲡⲏⲓ ⲙⲡⲓⲥⲣⲁⲏⲗ
ⲛⲁⲓ ⲛⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲟⲩ ϫⲉⲙⲡⲉⲣⲙⲟⲟϣⲉ ⲕⲁⲧⲁⲛⲉϩⲓⲟⲟⲩⲉ ⲛⲉⲛϩⲉⲑⲛⲟⲥ ⲁⲩⲱ ⲙⲡⲉⲣⲉⲣϩⲟⲧⲉ ϩⲏⲧⲟⲩ ⲛⲉⲙⲙⲁⲉⲓⲛ ⲛⲧⲡⲉ ϫⲉⲛⲧⲟⲟⲩ ⲛϩⲉⲑⲛⲟⲥ ⲥⲉⲉⲣ ϩⲟⲧⲉ ⲛϩⲏⲧⲟⲩ ⲉⲩϭⲱϣⲧ ⲛⲥⲱⲟⲩ
ϫⲉⲛⲍⲱⲛⲧ ⲛⲉⲛϩⲉⲑⲛⲟⲥ ϩⲛⲡⲉⲧϣⲟⲩⲉⲓⲧ ⲛⲉ ⲟⲩϣⲉ ⲉⲁⲩϣⲁⲁⲧϥ ⲡⲉ ϩⲛⲟⲩⲙⲁ ⲛϣⲏⲛ ⲟⲩϩⲱⲃ ⲛϩⲁⲙϣⲉ ⲡⲉ ⲁⲩⲱ ⲟⲩϩⲏⲗⲏ ⲉⲁⲩⲟⲩⲟⲧϩⲥ ⲛⲉⲛⲉⲩⲛⲟⲩⲧⲉ
ⲉⲩⲕⲟⲥⲙⲉⲓ ⲙⲙⲟⲟⲩ ϩⲙⲡϩⲁⲧ ⲙⲛⲡⲛⲟⲩⲃ ⲉⲁⲩⲧⲁϫⲣⲟⲟⲩ ϩⲛϩⲛϩⲁⲧⲏⲣ ⲙⲛϩⲛⲉⲓⲃⲧ ⲛⲥⲉⲛⲁⲕⲓⲙ ⲁⲛ
ⲟⲩϩⲁⲧ ⲡⲉ ⲛⲉⲓⲉⲡϩⲁⲧ ⲉⲛⲥⲉⲛⲁⲙⲟⲟϣⲉ ⲁⲛ ϩⲛⲟⲩⲃⲓ ⲥⲉⲛⲁⲛⲓ ⲉⲣⲟⲟⲩ ϫⲉⲙⲉⲩⲙⲟⲟϣⲉ ⲙⲡⲉⲣⲉⲣϩⲟⲧⲉ ϩⲁⲧⲉⲩϩⲏ ϫⲉⲛⲥⲉⲛⲁϣ ⲉⲣⲗⲁⲁⲩ ⲁⲛ ⲙⲡⲉⲧϩⲟⲟⲩ ⲁⲩⲱ ⲙⲛⲡⲉⲧⲛⲁⲛⲟⲩϥ ⲛϩⲏⲧⲟⲩ
ⲧⲁⲓ ⲧⲉ ⲧϩⲉ ⲉⲧⲉⲧⲛⲁϫⲟⲟⲥ ⲛⲁⲩ ϫⲉⲛⲉⲩⲛⲟⲩⲧⲉ ⲉⲧⲉⲙⲡⲟⲩⲧⲁⲙⲓⲟ ⲛⲧⲡⲉ ⲙⲛⲡⲕⲁϩ ⲙⲁⲣⲟⲩⲧⲁⲕⲟ ⲉⲃⲟⲗ ϩⲓϫⲙⲡⲕⲁϩ ⲁⲩⲱ ϩⲁⲡⲉⲥⲏⲧ ⲛⲧⲡⲉ
ⲡϫⲟⲉⲓⲥ ⲡⲉⲛⲧⲁϥⲧⲁⲙⲓⲟ ⲛⲧⲡⲉ ⲙⲛⲡⲕⲁϩ ϩⲛⲧⲉϥϭⲟⲙ ⲡⲉⲛⲧⲁϥⲧⲁϩⲟ ⲉⲣⲁⲧⲥ ⲛⲧⲟⲓⲕⲟⲩⲙⲉⲛⲏ ϩⲛⲧⲉϥⲥⲟⲫⲓⲁ ⲁⲩⲱ ⲁϥⲡⲱⲣϣ ⲛⲧⲡⲉ ⲉⲃⲟⲗ ϩⲉⲛⲧⲉϥⲙⲛⲧⲣⲉⲙⲛϩⲏⲧ
ⲁⲩⲱ ⲟⲩⲙⲟⲟⲩ ⲉⲛⲁϣⲱϥ ⲁϥⲕⲁⲁϥ ϩⲛⲧⲡⲉ ⲉⲁϥⲉⲓⲛⲉ ⲉϩⲣⲁⲓ ⲛⲛⲉⲕⲗⲟⲟⲗⲉ ϫⲓⲛⲁⲁⲣⲏϫϥ ⲙⲡⲕⲁϩ ⲁϥⲧⲁⲙⲓⲟ ⲛⲛⲉϥⲣⲏⲏϭⲉ ⲉⲩϩⲟⲩⲙⲡⲉ ⲁⲩⲱ ⲁϥⲉⲓⲛⲉ ⲛⲛⲉⲛⲧⲏⲩ ⲉⲃⲟⲗ ϩⲉⲛⲛⲉⲩⲁϩⲱⲱⲣ
ⲁⲣⲱⲙⲉ ⲛⲓⲙ ⲉⲣⲥⲟϭ ⲉⲃⲟⲗ ϩⲙⲡⲥⲟⲟⲩⲛ ⲁⲩϫⲓ ϣⲓⲡⲉ ⲛϭⲓϩⲁⲩⲛⲟⲩⲃ ⲛⲓⲙ ⲉϫⲉⲛⲛⲉⲩⲕⲗⲩⲡⲧⲱⲛ ϫⲉϩⲉⲛⲟⲩⲙⲉⲛⲧⲛⲟⲩϫ ⲛⲧⲁⲩⲟⲩⲱⲧϩ ⲙⲙⲟⲟⲩ ⲙⲛⲡⲛⲁ ϣⲟⲟⲡ ϩⲣⲁⲓ ⲛϩⲏⲧⲟⲩ
ϫⲉϩⲉⲛϩⲃⲏⲩⲉ ⲉⲩϣⲟⲩⲉⲓⲧ ⲛⲉ ϩⲛϩⲃⲏⲩⲉ ⲛⲉ ⲙⲙⲉⲛⲧⲉⲣϩⲁⲗ ⲥⲉⲛⲁⲧⲁⲕⲟ ⲇⲉ ϩⲙⲡⲉⲩⲟⲩⲟⲉⲓϣ ⲉⲧⲟⲩⲛⲁϭⲉⲙ ⲡⲉⲩϣⲓⲛⲉ ⲛϩⲏⲧϥ
ⲧⲙⲉⲣⲓⲥ ⲇⲉ ⲛⲓⲁⲕⲱⲃ ⲛⲟⲩⲧⲉⲓⲙⲓⲛⲉ ⲁⲛ ⲧⲉ ϫⲉⲡⲉⲛⲧⲁϥⲡⲗⲁⲥⲥⲉ ⲛⲉⲛⲕⲁ ⲛⲓⲙ ⲛⲧⲟϥ ⲡⲉ ⲧⲉϥⲕⲗⲏⲣⲟⲛⲟⲙⲓⲁ ⲡϫⲟⲉⲓⲥ ⲛⲉⲛϭⲟⲙ ⲡⲉ ⲡⲉϥⲣⲁⲛ
ⲁϥⲉⲓⲛⲉ ⲉⲃⲟⲗ ⲛⲧⲟⲩϩⲩⲡⲟⲥⲧⲁⲥⲓⲥ ⲧⲉⲧⲟⲩⲏϩ ϩⲛⲙⲙⲁ ⲉⲧⲥⲟⲧⲡ
ϫⲉⲛⲁⲓ ⲛⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲟⲩ ϫⲉⲉⲓⲥϩⲏⲏⲧⲉ ⲁⲛⲟⲕ ϯⲛⲁⲣⲱϩⲧ ⲉⲡⲉⲥⲏⲧ ⲛⲛⲉⲧϣⲟⲟⲡ ϩⲓϫⲙⲡⲉⲓⲕⲁϩ ϩⲛⲟⲩⲑⲗⲓⲯⲓⲥ ϫⲉⲕⲁⲥ ⲉⲣⲉⲧⲟⲩⲡⲗⲏⲅⲏ …
ϯ ⲥⲃⲱ ⲛⲁⲛ ⲡϫⲟⲉⲓⲥ ⲡⲗⲏⲛ ϩⲛⲟⲩϩⲁⲡ ϩⲙⲡⲉⲕϭⲱⲛⲧ ⲁⲛ ϫⲉⲕⲁⲥ ⲛⲛⲉⲕⲧⲣⲉⲛⲥⲃⲟⲕ
ⲡⲁϩⲧ ⲛⲧⲉⲕⲟⲣⲅⲏ ⲉϫⲛⲛϩⲉⲑⲛⲟⲥ ⲉⲧⲉⲙⲡⲟⲩⲥⲟⲩⲱⲛⲅ ⲁⲩⲱ ⲉϫⲛⲙⲙⲛⲧⲉⲣⲱⲟⲩ ⲉⲧⲉⲙⲡⲟⲩⲉⲡⲓⲕⲁⲗⲉⲓ ⲙⲡⲉⲕⲣⲁⲛ …
ⲙⲡⲣϫⲁⲥⲧⲕ ϩⲙⲡϣⲟϫⲛⲉ ⲙⲡⲉⲕϩⲏⲧ ϫⲉⲕⲁⲥ ⲛⲛⲉⲩⲧⲱⲣⲡ ⲛⲧⲉⲕⲯⲩⲭⲏ ⲛⲧϩⲉ ⲛⲟⲩⲙⲁⲥⲉ
ⲥⲉⲛⲁⲟⲩⲱⲙ ⲛⲛⲉⲕϭⲱⲱⲃⲉ ⲛⲅⲧⲁⲕⲉⲛⲉⲕⲕⲁⲣⲡⲟⲥ ⲛⲅⲕⲁⲁⲕ ⲛⲧϩⲉ ⲛⲛⲓϣⲉ ⲉⲧϣⲟⲩⲱⲟⲩ
ϣⲁⲣⲉⲟⲩⲯⲩⲭⲏ ⲉⲥϩⲟⲟⲩ ⲧⲁⲕⲉⲡⲉⲛⲧⲁϥⲕⲁⲁⲥ ⲛⲁϥ ⲁⲩⲱ ϣⲁⲥⲧⲣⲉⲛⲉϥϫⲁϫⲉⲣⲁϣⲉ ⲙⲙⲟϥ
ϣⲁⲣⲉⲟⲩⲗⲁⲥ ⲛⲣⲉϥϣⲁϫⲉ ⲧⲁϣⲉⲛⲉⲧⲛⲁⲱϣ ⲉⲃⲟⲗ ϩⲏⲧϥ
ⲁⲣⲓⲉⲓⲣⲏⲛⲏ ⲙⲛⲟⲩⲟⲛ ⲛⲓⲙ ⲛⲉⲕⲣⲉϥϫⲓϣⲟϫⲛⲉ ⲇⲉ ⲉⲟⲩⲁ ⲛⲉ ⲉⲃⲟⲗ ϩⲛϣⲟ
ⲉϣϫⲉ ⲕⲛⲁⲕⲁⲟⲩϣⲃⲏⲣ ⲛⲁⲕ ⲕⲁⲁϥ ⲛⲁⲕ ⲉⲃⲟⲗ ϩⲛⲛⲉⲕϩⲓⲥⲉ ⲁⲩⲱ ⲛⲅⲧⲙⲧⲁⲛϩⲟⲩⲧⲕ ⲛⲉⲙⲁϥ ϩⲛⲟⲩϭⲉⲡⲏ
ⲟⲩⲛϣⲃⲏⲣ ⲅⲁⲣ ⲡⲣⲟⲥ ⲟⲩⲟⲉⲓϣ ⲁⲩⲱ ⲉⲛⲛⲉϥϭⲱ ⲛ ϩⲛⲧⲉⲕⲑⲗⲓⲯⲓⲥ
ⲁⲩⲱ ⲟⲩⲛϣⲃⲏⲣ ……… ⲛⲉϥϭⲱⲗⲡ ⲉⲃⲟⲗ ⲙ……
ⲁⲩⲱ ⲟⲩⲛϣⲃⲏⲣ ……… … ⲛⲙⲙⲁⲕ ϩⲙⲡⲉϩⲟⲟⲩ ⲛⲧⲉⲕⲑⲗⲓⲯⲓⲥ
…… ϩⲛⲛⲉⲕⲡⲉⲧⲛⲁⲛⲟⲩϥ ……… ⲙⲙⲟϥ ⲉϫⲛⲛⲉⲕϩⲙϩⲁⲗ
……… ⲉϥⲛⲁϯ ⲟⲩⲃⲏⲕ ………
………… ⲁⲩⲱ ϯⲟⲗ ϩⲛⲛⲉⲕϣⲃⲉⲉⲣ
ⲟⲩϣⲃⲏⲣ ⲙⲡⲓⲥⲧⲟⲥ ⲟⲩⲛⲁϣⲧⲉ ⲉⲥⲧⲁϫⲣⲏⲩ ⲧⲉ ⲡⲉⲛⲧⲁϥϩⲉ ⲉⲣⲟϥ ⲁϥϩⲉ ⲉⲩⲁϩⲟ
ⲟⲩϣⲃⲏⲣ ⲙⲡⲓⲥⲧⲟⲥ ⲙⲛⲧⲉϥϣⲃⲃⲓⲱ ⲁⲩⲱ ⲙⲛϣⲓ ⲙⲡⲉϥⲁⲛⲁⲓ
ⲟⲩϣⲃⲏⲣ ⲙⲡⲓⲥⲧⲟⲥ ⲟⲩⲡⲁϩⲣⲉ ⲛⲱⲛϩ ⲡⲉ ⲛⲉⲧⲣϩⲟⲧⲉ ϩⲏⲧϥ ⲙⲡϫⲟⲉⲓⲥ ⲛⲁϩⲉ ⲉⲣⲟϥ
ⲛⲉⲧⲣϩⲟⲧⲉ ϩⲏⲧϥ ⲙⲡϫⲟⲉⲓⲥ ϣⲁⲩⲥⲟⲟⲩⲧⲛ ⲛⲧⲉⲩⲙⲛⲧϣⲃⲏⲣ ϫⲉⲕⲁⲧⲁⲣⲟϥ ⲅⲁⲣ ⲧⲁⲓ ⲧⲉ ⲧϩⲉ ⲙⲡⲉⲧϩⲓⲧⲟⲩⲱϥ
ⲡⲁϣⲏⲣⲉ ϫⲓⲛⲧⲉⲕⲙⲛⲧⲕⲟⲩⲓ ⲥⲱⲧⲡ ⲛⲧⲉⲥⲃⲱ ⲧⲁⲣⲉⲕϩⲉ ⲉⲩⲭⲁⲣⲓⲥ ϣⲁⲧⲉⲕⲙⲛⲧϩⲗⲗⲟ
ϯⲡⲉⲕⲟⲩⲟⲓ ⲉⲣⲟⲥ ⲛⲧϩⲉ ⲙⲡⲉⲧⲥⲕⲁⲓ ⲙⲛⲡⲉⲧϫⲟ ⲛⲅϭⲱϣⲧ ⲉⲃⲟⲗ ϩⲏⲧⲟⲩ ⲛⲛⲉⲥⲕⲁⲣⲡⲟⲥ ⲉⲧⲛⲁⲛⲟⲩⲟⲩ ⲕⲛⲁϣⲡⲟⲩϣⲏⲙ ⲛϩⲓⲥⲉ ϩⲙⲡⲉⲥϩⲱⲃ ⲁⲩⲱ ⲕⲛⲁⲟⲩⲱⲙ ⲛⲛⲉⲥϭⲣⲱϭ ϩⲛⲟⲩϭⲉⲡⲏ
ϣⲁⲥⲣⲧϩⲉ ⲛⲛⲓϩⲱⲃ ⲉⲧⲛⲁϣⲧ ⲉⲙⲁⲧⲉ ⲛⲛⲓⲁⲧϩⲏⲧ ⲁⲩⲱ ⲙⲁⲣⲉⲁⲧⲥⲃⲱ ϭⲱ ⲛϩⲏⲧⲥ
ⲥⲛⲁϣⲱⲡⲉ ⲉϩⲣⲁⲓ ⲉϫⲱϥ ⲛⲧϩⲉ ⲛⲟⲩⲱⲛⲉ ⲛϫⲓϫⲛⲓⲧ ⲛϭⲟⲙ ϫⲟⲉⲓⲥ ⲉⲃⲟⲗ
…………ⲡⲉⲥⲣⲁⲛ ⲁⲩⲱ ⲛⲥⲟⲩⲟⲛϩ ⲁⲛ ⲉϩ
ⲥⲱⲧⲙ ⲡⲁϣⲏⲣⲉ ⲛⲅϣⲱⲡ ⲉⲣⲟⲕ ⲛⲧⲁⲥⲃⲱ ⲁⲩⲱ ⲙⲡⲣⲕⲱ ⲛⲥⲱⲕ ⲙⲡⲁϣⲟϫⲛⲉ
ϯⲛⲉⲕⲟⲩⲉⲣⲏⲧⲉ ⲉϩⲟⲩⲛ ⲉⲛⲉⲥⲡⲁⲓⲇⲉⲥ ⲁⲩⲱ ⲡⲉⲕⲙⲁⲕϩ ⲉϩⲟⲩⲛ ⲉⲛⲉⲥⲕⲗⲁⲗ
ⲕⲁⲧⲉⲕⲛⲁϩⲃⲉ ϩⲁⲣⲟⲥ ⲛⲅϥⲓ ϩⲁⲣⲟⲥ ⲛⲅⲧⲙⲙⲉⲥⲧⲉⲛⲉⲥⲙⲣⲣⲉ
ϯⲡⲉⲕⲟⲩⲟⲉⲓ ⲉⲣⲟⲥ ϩⲛⲧⲉⲕϭⲟⲙ ⲧⲏⲣⲥ ⲛⲅϩⲁⲣⲉϩ ⲉⲛⲉⲥϩⲓⲟⲟⲩⲉ ϩⲛⲧⲉⲕⲛⲟⲙⲧⲉ ⲧⲏⲣⲥ
ϩⲟⲧϩⲧ ⲛⲅϣⲓⲛⲉ ⲁⲩⲱ ⲥⲛⲁⲟⲩⲱⲛϩ ⲉⲣⲟⲕ ⲛⲅⲁⲙⲁϩⲧⲉ ⲙⲙⲟⲥ ⲛⲅⲧⲙⲕⲁⲁⲥ ⲉⲃⲟⲗ
ⲕⲛⲁϩⲉ ⲅⲁⲣ ⲉⲡⲉⲥⲙⲧⲟⲛ ϩⲛⲧⲉⲕϩⲁⲏ ⲛⲥⲕⲟⲧⲥ ⲛⲁⲕ ⲉⲩⲟⲩⲛⲟϥ
ⲛⲧⲉⲛⲓⲡⲁⲓⲇⲉⲥⲣϩⲁⲉⲓⲃⲉⲥ ⲛⲁⲕ ⲛϭⲟⲙ ⲁⲩⲱ ⲛⲓⲕⲗⲁⲗ ⲛⲥⲧⲟⲗⲏ ⲛⲉⲟⲟⲩ
ⲟⲩⲕⲟⲥⲙⲟⲥ ⲛⲛⲟⲩⲃ ⲡⲉⲧϩⲓϫⲱⲥ ⲁⲩⲱ ϩⲛϩⲱⲥ ⲛϩⲩⲁⲕⲓⲛⲑⲓⲛⲟⲛ ⲛⲉ ⲛⲉⲥⲙⲣⲣⲉ
ⲕⲛⲁⲧⲁⲁⲥ ϩⲓⲱⲱⲕ ⲛⲧϩⲉ ⲛⲛⲓⲥⲧⲟⲗⲏ ⲛⲉⲟⲟⲩ ⲁⲩⲱ ⲛⲅⲧⲁⲗⲟⲥ ⲉϫⲱⲕ ⲛⲕⲗⲟⲙ ⲛⲧⲉⲗⲏⲗ
ⲉϣⲱⲡⲉ ⲉⲕϣⲁⲛⲟⲩⲱϣ ⲡⲁϣⲏⲣⲉ ⲕⲛⲁϫⲓⲥⲃⲱ ⲉⲕϣⲁⲛϯⲡⲉⲕϩⲏⲧ ⲕⲛⲁⲣⲥⲁⲃⲉ
ⲉⲕϣⲁⲛ………… ⲉⲕϣⲁⲛⲣⲉⲕⲧⲡⲉⲕⲙⲁⲁϫⲉ ⲕⲛⲁⲣⲥⲁⲃⲉ
ⲁϩⲉⲣⲁⲧⲕ ⲙⲏⲏϣⲉ ⲛⲛϩⲗⲗⲟ ⲛⲅⲧⲟϭⲕ ⲉⲡⲥⲁⲃⲉ ⲉⲧⲛϩⲏⲧⲟⲩ
ⲟⲩⲉϣⲥⲱⲧⲙ ⲉϣⲁϫⲉ ⲛⲓⲙ ⲉⲛⲁⲛⲟⲩ… ⲙⲡⲁⲣϩⲟⲓⲙⲓⲁ ⲙⲛⲙⲙⲛⲧⲣⲙⲛϩⲏⲧ ⲙⲡⲣⲧⲣⲉⲩⲣⲡⲉⲕⲃⲟⲗ
ⲉⲕϣⲁⲛϩⲉ ⲉⲩⲥⲁⲃⲉ ϣⲟⲣⲡⲕ ⲉⲣⲟϥ ⲁⲩⲱ ⲙⲁⲣⲉⲧⲉⲕⲟⲩⲉⲣⲏⲧⲉϩⲉⲧⲧⲡⲛⲛⲏ ⲙⲡⲉϥⲏⲓ
ⲙⲉⲕⲙⲟⲩⲕⲕ ϩⲛⲛⲟⲩⲉϩⲥⲁϩⲛⲉ ⲙⲡϫⲟⲉⲓⲥ ⲛⲅⲙⲉⲗⲉⲧⲁ ⲛⲟⲩⲟⲉⲓϣ ⲛⲓⲙ ϩⲛⲛⲉϥⲉⲛⲧⲟⲗⲏ ⲛⲧⲟϥ ⲅⲁⲣ ⲡⲉⲧⲛⲁⲧⲁϫⲣⲉⲡⲉⲕϩⲏⲧ ⲁⲩⲱ ⲡⲟⲩⲱϣ ⲛⲧⲥⲟⲫⲓⲁ ⲥⲉⲛⲁⲧⲁⲁϥ ⲛⲁⲕ
ⲛⲉⲩⲛⲟⲩⲣⲱⲙⲉ ⲇⲉ ⲛⲗⲉⲩⲓⲧⲏⲥ ⲉϥⲟⲩⲏϩ ϩⲛⲛⲧⲟϣ ⲙⲡⲧⲟⲟⲩ ⲛⲉⲫⲣⲁⲓⲙ ⲁⲩⲱ ⲁϥϫⲓ ⲛⲁϥ ⲛⲟⲩⲥϩⲓⲙⲉ ⲙⲡⲁⲗⲁⲕⲏ ⲉⲃⲟⲗ ϩⲛⲃⲏⲑⲗⲉⲉⲙ ⲛⲧⲉⲓⲟⲩⲇⲁ
ⲧⲡⲁⲗⲁⲕⲏ ⲇⲉ ⲁⲥⲥⲁϩⲱⲥ ⲉⲃⲟⲗ ⲙⲙⲟϥ ⲁⲥⲃⲱⲕ ⲉϩⲣⲁⲓ ⲉⲡⲏⲓ ⲙⲡⲉⲥⲉⲓⲱⲧ ⲉⲃⲏⲑⲗⲉⲉⲙ ⲛⲧⲉⲓⲟⲩⲇⲁ ⲁⲩⲱ ⲛⲉⲥⲙⲙⲁⲩ ⲛϥⲧⲟⲟⲩ ⲛⲉⲃⲟⲧ ⲛϩⲟⲟⲩ
ⲡⲉⲥϩⲁⲓ ⲇⲉ ⲁϥⲧⲱⲟⲩⲛ ⲁϥⲃⲱⲕ ⲉϩⲣⲁⲓ ⲉϣⲁϫⲉ ⲉϩⲣⲁⲓ ⲉⲡⲉⲥϩⲏⲧ ⲉⲕⲧⲟⲥ ⲛⲁϥ ⲟⲛ ⲉⲡⲉϥⲏⲓ ⲁⲩⲱ ⲛⲉⲣⲉⲟⲩϣⲏⲣⲉ ϣⲏⲙ ⲛϩⲙϩⲁⲗ ⲛⲙⲙⲁϥ ⲙⲛⲉⲓⲱ ⲥⲛⲁⲩ ⲁⲩⲱ ⲁϥⲉⲓ ϣⲁϩⲣⲁⲓ ⲉⲡⲏⲓ ⲙⲡⲉⲥⲉⲓⲱⲧ ⲛⲧⲟⲥ ⲇⲉ ⲁⲥϫⲓⲧϥ ⲉϩⲟⲩⲛ ⲉⲡⲏⲓ ⲙⲡⲉⲥⲉⲓⲱⲧ ⲁⲩⲱ ⲡⲉⲓⲱⲧ ⲛⲧϣⲉⲉⲣⲉ ϣⲏⲙ ⲁϥⲛⲁⲩ ⲉⲣⲟϥ ⲁϥⲧⲱⲟⲩⲛ ⲁϥⲁⲥⲡⲁⲍⲉ ⲙⲙⲟϥ ϩⲛⲟⲩⲟⲩⲛⲟϥ
ⲁⲩⲱ ⲡⲉϥϣⲟⲙ ⲡⲉⲓⲱⲧ ⲛⲧϣⲉⲉⲣⲉ ϣⲏⲙ ⲁϥϩⲙⲟⲟⲥ ϩⲁⲧⲏϥ ⲛϣⲟⲙⲛⲧ ⲛϩⲟⲟⲩ ⲁⲩⲟⲩⲱⲙ ⲁⲩⲥⲱ ⲁⲩϭⲱ ⲙⲡⲙⲁ ⲉⲧⲙⲙⲁⲩ
ⲁⲥϣⲱⲡⲉ ⲇⲉ ϩⲙⲡⲙⲉϩϥⲧⲟⲟⲩ ⲛϩⲟⲟⲩ ⲁⲩϣⲟⲣⲡⲟⲩ ⲉϩⲧⲟⲟⲩⲉ ⲁⲩⲧⲱⲟⲩⲛ ⲉⲙⲟⲟϣⲉ ⲁⲩⲱ ⲡⲉⲓⲱⲧ ⲛⲧϣⲉⲉⲣⲉ ϣⲏⲙ ⲡⲉϫⲁϥ ⲙⲡϩⲁⲓ ⲛⲧⲉϥϣⲉⲉⲣⲉ ϫⲉⲥⲙⲛⲡⲉⲕϩⲏⲧ ⲛⲟⲩⲕⲟⲩⲓ ⲛⲟⲉⲓⲕ ⲙⲛⲛⲥⲁⲡⲁⲓ ⲇⲉ ⲛⲧⲉⲧⲛⲙⲟⲟϣⲉ
ⲁⲩⲱ ⲁϥϩⲙⲟⲟⲥ ⲁⲩⲟⲩⲱⲙ ⲙⲡⲉⲥⲛⲁⲩ ϩⲓⲟⲩⲥⲟⲡ ⲁⲩⲥⲱ ⲁⲩⲱ ⲡⲉⲓⲱⲧ ⲛⲧϣⲉⲉⲣⲉ ϣⲏⲙ ⲡⲉϫⲁϥ ⲙⲡⲉⲥϩⲁⲓ ϫⲉϭⲱ ⲙⲡⲕⲉⲡⲟⲟⲩ ⲙⲡⲉⲓⲙⲁ ⲛⲧⲉⲡⲉⲕϩⲏⲧ ⲟⲩⲛⲟϥ ⲉⲣⲟⲕ
ⲁⲩⲱ ⲡⲣⲱⲙⲉ ⲁϥⲧⲱⲟⲩⲛ ⲉⲙⲟⲟϣⲉ ⲁⲡⲉϥϣⲟⲙ ⲁⲛⲁⲅⲕⲁⲍⲉ ⲙⲙⲟϥ ⲁϥϩⲙⲟⲟⲥ ⲟⲛ ⲛ …
… ⲛϩⲗⲗⲟ ⲉⲁϥⲉⲓ ⲉϩⲣⲁⲓ ϩⲛⲧⲉϥⲥⲱϣⲉ ⲉⲁϥϯⲟⲩⲱ ⲉⲃⲟⲗ ϩⲛⲛⲉϥϩⲃⲏⲩⲉ ⲙⲡⲛⲁⲩ ⲛⲣⲟⲩϩⲉ ⲁⲩⲱ ⲡⲣⲱⲙⲉ ⲛϩⲗⲗⲟ ⲛⲉⲩⲉⲃⲟⲗ ⲡⲉ ϩⲙⲡⲧⲟⲟⲩ ⲛⲉⲫⲣⲁⲓⲙ ⲁⲩⲱ ⲛⲧⲟϥ ⲛⲉϥϭⲁⲗⲱⲟⲩ ⲉⲅⲁⲃⲁⲁ ⲛⲣⲱⲙⲉ ⲇⲉ ⲙⲡⲙⲁ ⲉⲧⲙⲙⲁⲩ ⲛϣⲏⲣⲉ ⲛⲉ ⲛⲃⲉⲗⲓⲁⲣ
ⲁⲩⲱ ⲁϥϥⲓⲉⲓⲁⲧϥ ⲉϩⲣⲁⲓ ⲁϥⲛⲁⲩ ⲉⲡⲣⲱⲙⲉ ⲉⲛⲧⲁϥⲉⲓ ⲉⲃⲟⲗ ϩⲛⲧⲉϩⲓⲏ ⲉϥϩⲛⲧⲉⲡⲗⲁⲧⲓⲁ ⲛⲧⲡⲟⲗⲓⲥ ⲁⲩⲱ ⲡⲣⲱⲙⲉ ⲛϩⲗⲗⲟ ⲡⲉϫⲁϥ ⲛⲁϥ ϫⲉⲉⲕⲛⲁ ⲉⲧⲱⲛ ⲁⲩⲱ ⲛⲧⲁⲕⲉⲓ ⲧⲱⲛ
ⲡⲉϫⲁϥ ⲛⲁϥ ϫⲉⲛⲧⲁⲛⲉⲓ ⲁⲛⲟⲛ ⲉⲃⲟⲗ ϩⲛⲃⲏⲑⲗⲉⲉⲙ ⲛⲧⲉⲓⲟⲩⲇⲁ ⲉⲃⲱⲕ ⲉϩⲣⲁⲓ ⲉⲛⲧⲟϣ ⲙⲡⲧⲟⲟⲩ ⲛⲛⲉⲫⲣⲁⲓⲙ ⲁⲛⲅⲟⲩⲉⲃⲟⲗ ⲙⲙⲁⲩ ⲁⲛⲟⲕ ⲛⲧⲁⲓⲃⲱⲕ ϣⲁⲃⲏⲑⲗⲉⲉⲙ ⲛⲧⲉⲓⲟⲩⲇⲁ ⲁⲩⲱ ⲁⲛⲟⲕ ⲉⲓⲛⲁⲃⲱⲕ ⲉϩⲣⲁⲓ ⲉⲡⲁⲏⲓ ⲙⲡⲉⲣⲱⲙⲉ ⲇⲉ ϫⲓⲧ ⲉϩⲟⲩⲛ ⲉⲡⲉϥⲏⲓ
ⲉⲟⲩⲧⲱϩ ϩⲓϩⲣⲉ ϣⲟⲟⲡ ⲛⲛⲧⲃⲛⲟⲟⲩⲉ ⲉⲛⲉⲩⲛⲟⲉⲓⲕ ϩⲓⲏⲣⲡ ϣⲟⲟⲡ ⲛⲁⲓ ⲙⲛⲧⲉⲕϩⲙϩⲁⲗ ⲙⲛⲡⲕⲉϣⲏⲣⲉ ϣⲏⲙ ⲛⲉⲕϩⲙϩⲁⲗ ⲛⲥⲉϣⲁⲁⲧ ⲁⲛ ⲛⲗⲁⲁⲩ ⲛϩⲱⲃ
ⲁⲩⲱ ⲡϩⲗⲗⲟ ⲛⲣⲱⲙⲉ ⲡⲉϫⲁϥ ⲛⲁϥ ϫⲉⲧⲉⲓⲣⲏⲛⲏ ⲉⲥⲉϣⲱⲡⲉ ⲛⲁⲕ ⲡⲗⲏⲛ ⲡⲉⲕϣⲱⲱⲧ ⲧⲏⲣϥ ⲉϥϩⲓϫⲱⲓ ⲛϯⲛⲁⲕⲁⲁⲕ ⲁⲛ ⲉϭⲱ ϩⲛⲧⲉⲡⲗⲁⲧⲓⲁ
ⲁⲩⲱ ⲁϥϫⲓⲧⲟⲩ ⲉϩⲟⲩⲛ ⲉⲡⲉϥⲏⲓ ⲁϥϥⲓⲡⲣⲟⲟⲩϣ ⲛⲛⲧⲃⲛⲟⲟⲩⲉ ⲁϥⲛⲉϫϩⲣⲉ ϩⲁⲣⲱⲟⲩ ⲛⲧⲟⲟⲩ ϩⲱⲟⲩ ⲁϥⲉⲓⲁⲣⲁⲧⲟⲩ ⲁⲩⲟⲩⲱⲙ ⲇⲉ ⲁⲩⲱ ⲁⲩⲥⲱ
ⲛⲧⲉⲣⲉⲡⲉⲩϩⲏⲧ ⲇⲉ ⲟⲩⲛⲟϥ ⲉⲣⲟⲟⲩ ⲉⲓⲥ ⲛⲣⲱⲙⲉ ⲛⲧⲡⲟⲗⲓⲥ ⲉϩⲉⲛϣⲏⲣⲉ ⲙⲡⲁⲣⲁⲛⲟⲙⲟⲥ ⲛⲉ ⲁⲩⲕⲱⲧⲉ ⲉⲡⲏⲓ ⲉⲩⲧⲱϩⲙ ⲉⲡⲣⲟ ⲁⲩⲱ ⲡⲉϫⲁⲩ ⲙⲡⲣⲱⲙⲉ ⲛϩⲗⲗⲟ ⲉⲧⲉⲡϫⲟⲉⲓⲥ ⲡⲉ ⲙⲡⲏⲓ ⲉⲩϫⲱ ⲙⲙⲟⲥ ⲛⲁϥ ϫⲉⲁⲛⲓⲡⲣⲱⲙⲉ ⲉⲃⲟⲗ ⲉⲛⲧⲁϥⲉⲓ ⲉϩⲟⲩⲛ ⲉⲡⲉⲕⲏⲓ ϫⲉⲉⲛⲉϣⲱⲡⲉ ⲛⲙⲙⲁϥ
ⲁⲩⲱ ⲡⲣⲱⲙⲉ ⲉⲧⲉⲡϫⲟⲉⲓⲥ ⲡⲉ ⲙⲡⲏⲓ ⲁϥⲉⲓ ⲉⲃⲟⲗ ⲉϥϫⲱ ⲙⲙⲟⲥ ⲛⲁⲩ ϫⲉⲙⲡⲱⲣ ⲛⲁⲥⲛⲏⲩ ⲙⲡⲣⲣϩⲱⲃ ⲉϥϩⲟⲟⲩ ⲙⲡⲉⲓⲣⲱⲙⲉ ⲙⲛⲛⲥⲁⲧⲣⲉϥⲉⲓ ⲉϩⲟⲩⲛ ⲉⲡⲁⲏⲓ ⲧⲉⲓⲙⲛⲧⲁⲧϩⲏⲧ ⲙⲡⲣⲁⲁⲥ
ⲉⲓⲥ ⲧⲁϣⲉⲉⲣⲉ ⲙⲡⲁⲣⲑⲉⲛⲟⲥ ⲁⲩⲱ ⲧⲉϥⲡⲁⲗⲗⲁⲕⲏ ϯⲛⲁⲛⲧⲟⲩ ⲉⲃⲟⲗ ⲛⲏⲧⲛ ⲛⲧⲉⲧⲛⲉⲓⲣⲉ ⲛⲁⲩ ⲙⲡⲁⲅⲁⲑⲟⲛ ⲛⲛⲁϩⲣⲏⲧⲛ ⲡⲉⲓⲣⲱⲙⲉ ⲇⲉ ⲙⲡⲣⲉⲓⲣⲉ ⲙⲡⲉⲓϣⲁϫⲉ ⲙⲙⲛⲧⲁⲧϩⲏⲧ ⲛⲙⲙⲁϥ
ⲁⲩⲱ ⲛⲣⲱⲙⲉ ⲙⲡⲟⲩⲟⲩⲱϣ ⲉⲥⲱⲧⲙ ⲛⲥⲱϥ ⲁⲩⲱ ⲡⲣⲱⲙⲉ ⲁϥⲁⲙⲁϩⲧⲉ ⲛⲧⲉϥⲡⲁⲗⲗⲁⲕⲏ ⲁϥⲛⲧⲥ ⲉⲃⲟⲗ ⲛⲁⲩ ⲉⲡⲥⲁ ⲛⲃⲟⲗ ⲁⲩϣⲱⲡⲉ ⲛⲙⲙⲁⲥ ⲁⲩⲱ ⲁⲩϣⲱⲡⲉ ⲛⲙⲙⲁⲥ ⲛⲧⲉⲩϣⲏ ⲧⲏⲣⲥ ϣⲁⲡⲛⲁⲩ ⲛϩⲧⲟⲟⲩⲉ ⲁⲩⲱ ⲁⲩⲕⲁⲁⲥ ⲉⲃⲟⲗ ⲛⲧⲉⲣⲉⲡⲟⲩⲟⲉⲓⲛ ⲉⲓ ⲉϩⲣⲁⲓ
ⲁⲩⲱ ⲧⲉⲥϩⲓⲙⲉ ⲁⲥⲉⲓ ⲙⲡⲛⲁⲩ ⲛϣⲱⲣⲡ ⲉⲣⲁⲧϥ ⲙⲡⲣⲱⲙⲉ ⲁⲥϩⲉ ϩⲁⲧⲙⲡⲣⲟ ⲙⲡⲏⲓ ⲉⲧⲉⲣⲉⲡⲉⲥϫⲟⲉⲓⲥ ⲛϩⲏⲧϥ ⲁⲩⲱ ⲛⲉⲥⲙⲙⲁⲩ ϣⲁⲛⲧⲉⲡⲟⲩⲟⲉⲓⲛ ⲥⲱⲣ
ⲁⲩⲱ ⲡⲉⲥϫⲟⲉⲓⲥ ⲁϥⲟⲩⲱⲛ ⲉⲛⲣⲟ ⲙⲡⲏⲓ ⲁϥⲉⲓ ⲉⲃⲟⲗ ⲉⲙⲟⲟϣⲉ ⲉⲧⲉϥϩⲓⲏ ⲁⲩⲱ ⲉⲓⲥ ⲧⲉϥⲥϩⲓⲙⲉ ⲙⲡⲁⲗⲗⲁⲕⲏ ⲉⲥⲛⲏϫ ϩⲁⲧⲉⲡⲣⲟ ⲙⲡⲏⲓ ⲉⲣⲉⲛⲉⲥϭⲓϫ ϩⲓϫⲛⲧⲡⲛⲏ
ⲡⲉϫⲁϥ ⲛⲁⲥ ϫⲉⲧⲱⲟⲩⲛⲉ ⲙⲁⲣⲟⲛ ⲁⲩⲱ ⲙⲡⲥⲣⲟⲩⲱ ϩⲁⲣⲱϥ ⲗⲁⲁⲩ ⲛⲉⲥⲙⲟⲟⲩⲧ ⲅⲁⲣ ⲡⲉ ⲁⲩⲱ ⲁϥⲧⲁⲗⲟⲥ ⲉϩⲣⲁⲓ ⲉϫⲙⲡⲉϥⲉⲓⲱ ⲁϥⲙⲟⲟϣⲉ ⲉϩⲣⲁⲓ ⲉⲡⲉϥⲙⲁ ⲁϥⲃⲱⲕ ⲇⲉ ⲉϩⲟⲩⲛ ⲉⲡⲉϥⲏⲓ
ⲁϥϫⲓ ⲛⲧϭⲟⲣⲧⲉ ⲁϥⲁⲙⲁϩⲧⲉ ⲛⲧⲉϥⲡⲁⲗⲗⲁⲕⲏ ⲁϥⲁⲁⲥ ⲙⲙⲉⲗⲟⲥ ⲙⲉⲗⲟⲥ ⲕⲁⲧⲁⲛⲉⲥⲕⲉⲉⲥ ⲉⲙⲛⲧⲥⲛⲟⲟⲩⲥ ⲙⲙⲉⲗⲟⲥ ⲁϥϫⲟⲟⲩⲥⲟⲩ ⲉⲃⲟⲗ ⲉⲛⲉⲫⲩⲗⲏ ⲧⲏⲣⲟⲩ ⲙⲡⲓⲥⲣⲁⲏⲗ
ⲁⲩⲱ ⲟⲩⲟⲛ ⲛⲓⲙ ⲉϥⲛⲁⲩ ⲉⲣⲟⲟⲩ ⲛⲉϥϫⲱ ⲙⲙⲟⲥ ϫⲉⲙⲡⲉⲟⲩⲟⲛ ⲛⲧⲉⲓϩⲉ ϣⲱⲡⲉ ⲁⲩⲱ ⲙⲡⲟⲩⲛⲁⲩ ⲉⲥⲙⲟⲧ ⲛⲧⲉⲓϩⲉ ϫⲓⲛⲛⲉϩⲟⲟⲟⲩ ⲛⲧⲁⲛϣⲏⲣⲉ ⲙⲡⲓⲥⲣⲁⲏⲗ ⲉⲓ ⲉϩⲣⲁⲓ ϩⲛⲕⲏⲙⲉ ϣⲁϩⲣⲁⲓ ⲉⲡϩⲟⲟⲩ ⲛϩⲟⲟⲩ ⲁⲩⲱ ⲁϥϩⲱⲛ ⲉⲧⲟⲟⲧⲟⲩ ⲛⲛⲣⲱⲙⲉ ⲛⲁⲓ ⲉⲛⲧⲁϥϫⲟⲩⲥⲟⲩ ⲉϥϫⲱ ⲙⲙⲟⲥ ϫⲉⲛⲁⲓ ⲛⲉⲧⲉⲧⲛⲉϫⲟⲟⲩ ⲛⲛⲁϩⲣⲛⲛⲣⲱⲙⲉ ⲧⲏⲣⲟⲩ ⲙⲡⲓⲥⲣⲁⲏⲗ ϫⲉⲉⲛⲉⲁϣⲁϫⲉ ϣⲱⲡⲉ ⲛⲧⲉⲓϩⲉ ϫⲓⲛⲡⲉϩⲟⲟⲩ ⲛⲧⲁⲛϣⲏⲣⲉ ⲙⲡⲓⲥⲣⲁⲏⲗ ⲉⲓ ⲉϩⲣⲁⲓ ϩⲙⲡⲕⲁϩ ⲛⲕⲏⲙⲉ ϣⲁϩⲣⲁⲓ ⲉⲡϩⲟⲟⲩ ⲛⲧⲱⲧⲛ ⲕⲱ ⲉϩⲣⲁⲓ ⲛⲟⲩϣⲟϫⲛⲉ ϩⲓⲡⲉⲓϩⲱⲃ ⲉⲧⲃⲏⲏⲧⲥ ⲛⲧⲉⲧⲛϣⲁϫⲉ ⲉⲣⲟϥ
ⲁⲥϣⲱⲡⲉ ⲇⲉ ϩⲛⲛⲉϩⲟⲟⲩ ⲉⲧⲙⲙⲁⲩ ⲛⲁⲗⲗⲟⲫⲩⲗⲟⲥ ⲁⲩⲥⲱⲟⲩϩ ⲉϩⲟⲩⲛ ⲕⲁⲧⲁⲛⲧⲱϣ ⲛⲛⲉⲩⲡⲁⲣⲉⲙⲃⲟⲗⲏ ⲉⲧⲣⲉⲩⲡⲟⲗⲉⲙⲉⲓ ⲙⲛⲡⲓⲥⲣⲁⲏⲗ ⲁⲩⲱ ⲡⲉϫⲉⲁⲭⲟⲩⲥ ⲉϩⲟⲩⲛ ϩⲛⲇⲁⲩⲉⲓⲇ ϫⲉϩⲛⲟⲩⲉⲓⲙⲉ ⲉⲓⲙⲉ ϫⲉⲕⲛⲁⲉⲓ ⲉⲃⲟⲗ ⲛⲙⲙⲁⲓ ⲉⲡⲡⲟⲗⲉⲙⲟⲥ ⲛⲧⲟⲕ ⲙⲛⲛⲉⲕⲣⲱⲙⲉ
ⲡⲉϫⲉⲇⲁⲩⲉⲓⲇ ⲛⲁⲭⲟⲩⲥ ϫⲉⲧⲁⲓ ⲧⲉ ⲧϩⲉ ⲉⲧⲉⲕⲛⲁⲉⲓⲙⲉ ⲧⲉⲛⲟⲩ ⲉⲛⲉⲧⲉⲣⲉ ⲡⲉⲕϩⲙϩⲁⲗ ⲛⲁⲁⲁⲩ ⲡⲉϫⲉⲁⲭⲟⲩⲥ ⲛⲇⲁⲩⲉⲓⲇ ϫⲉⲧⲁⲓ ⲧⲉ ⲧϩⲉ ⲉϯⲛⲁⲁⲁⲕ ⲛⲁⲣⲭⲏⲥⲱⲙⲁⲧⲟⲫⲩⲗⲁⲝ ⲛⲁⲓ ⲛⲛⲉϩⲟⲟⲩ ⲧⲏⲣⲟⲩ
ⲥⲁⲙⲟⲩⲏⲗ ⲇⲉ ⲁϥⲙⲟⲩ ⲁⲩⲱ ⲡⲓⲥⲣⲁⲏⲗ ⲧⲏⲣϥ ⲁϥⲣⲓⲙⲉ ⲉⲣⲟϥ ⲁⲩⲱ ⲁⲩⲧⲟⲙⲥϥ ϩⲛⲁⲣⲙⲁⲑⲁⲉⲓⲙ ⲧⲉϥⲡⲟⲗⲓⲥ ⲥⲁⲟⲩⲗ ⲇⲉ ⲁϥⲙⲟⲩⲟⲩⲧ ⲛⲛⲉⲕⲁⲥⲧⲣⲓⲙⲓⲛⲑⲟⲥ ⲉⲧⲉⲛⲣⲉϥⲉⲛⲕⲱⲱⲥ ⲉϩⲟⲩⲛ ⲛⲉ ⲙⲛⲛⲉⲧϣⲓⲛⲉ ⲉⲃⲟⲗ ϩⲙⲡⲕⲁϩ
ⲁⲩⲱ ⲛⲁⲗⲗⲟⲫⲩⲗⲟⲥ ⲁⲩⲥⲱⲟⲩϩ ⲉϩⲟⲩⲛ ⲁⲩⲉⲓ ⲁⲩⲧⲁⲁⲩ ⲉϩⲣⲁⲓ ⲉⲥⲱⲙⲁⲛ ⲥⲁⲟⲩⲗ ϩⲱⲱϥ ⲁϥⲥⲱⲟⲩϩ ⲉϩⲟⲩⲛ ⲙⲛⲡⲓⲥⲣⲁⲏⲗ ⲧⲏⲣϥ ⲉϩⲣⲁⲓ ⲉⲕⲉⲗⲃⲟⲩⲉ
ⲥⲁⲟⲩⲗ ⲁϥⲛⲁⲩ ⲉⲧⲡⲁⲣⲉⲙⲃⲟⲗⲏⲧⲏⲣⲥ ⲛⲛⲁⲗⲗⲟⲫⲩⲗⲟⲥ ⲁϥⲣϩⲟⲧⲉ ⲁ ⲡⲉϥϩⲏⲧ ϣⲧⲟⲣⲧⲣ ⲉⲙⲁⲧⲉ
ⲥⲁⲟⲩⲗ ⲇⲉ ⲁϥϣⲓⲛⲉ ⲙⲡϫⲟⲉⲓⲥ ⲁⲩⲱ ⲙⲡⲉϥⲣⲟⲩⲱ ⲛⲁϥ ϩⲛⲣⲁⲥⲟⲩ ⲁⲩⲱ ϩⲙⲙⲁⲉⲓⲛ ⲁⲩⲱ ϩⲛⲛⲉⲡⲣⲟⲫⲏⲧⲏⲥ
ⲡⲉϫⲉⲥⲁⲟⲩⲗ ⲛⲛⲉϥϩⲙϩⲁⲗ ϫⲉⲕⲱⲧⲉ ⲛⲁⲓ ⲛⲥⲁⲟⲩⲥϩⲓⲙⲉ ⲛⲕⲁⲥⲧⲣⲓⲙⲓⲛⲑⲟⲥ ⲛⲧⲁⲃⲱⲕ ⲉⲣⲁⲧⲥ ⲛⲧⲁϣⲓⲛⲉ ⲛⲧⲟⲟⲧⲥ ⲛⲉϥϩⲙϩⲁⲗ ⲇⲉ ⲡⲉϫⲁⲩ ⲛⲁϥ ϫⲉⲉⲓⲥⲟⲩⲥϩⲓⲙⲉ ⲛⲕⲁⲥⲧⲣⲓⲙⲓⲛⲑⲟⲥ ϩⲛⲁⲉⲧⲇⲱⲣ
ⲁⲩⲱ ⲥⲁⲟⲩⲗ ⲁϥϣⲉⲃⲧϥ ⲛⲥⲙⲟⲧ ⲁϥϯ ϩⲓⲱⲱϥ ⲛϩⲛⲕⲉϩⲟⲉⲓⲧⲉ ⲁϥⲙⲟⲟϣⲉ ⲛⲧⲟϥ ⲙⲛⲕⲉⲣⲱⲙⲉ ⲥⲛⲁⲩ ⲉⲩⲛⲙⲙⲁϥ ⲁⲩⲉⲓ ⲉⲣⲁⲧⲥ ⲛⲧⲉⲥϩⲓⲙⲉ ⲛⲧⲉⲩϣⲏ ⲡⲉϫⲁϥ ⲛⲁⲥ ϫⲉϣⲓⲛⲉ ⲛⲁⲓ ϩⲙⲡⲉⲧⲉϣⲁⲣϣⲓⲛⲉ ⲛϩⲏⲧϥ ⲛⲧⲉⲉⲓⲛⲉ ⲛⲁⲓ ⲉϩⲣⲁⲓ ⲙⲡⲉϯⲛⲁϫⲟⲟϥ ⲛⲉ
ⲡⲉϫⲉⲧⲉⲥϩⲓⲙⲉ ⲛⲁϥ ϫⲉⲕⲥⲟⲟⲩⲛ ϩⲱⲱⲕ ⲛⲛⲉⲛⲧⲁⲥⲁⲟⲩⲗ ⲁⲁⲩ ⲛⲧϩⲉ ⲛⲧⲁϥⲃⲱⲧⲉ ⲉⲃⲟⲗ ⲛⲛⲉⲕⲁⲥⲧⲣⲓⲙⲓⲛⲑⲟⲥ ⲙⲛⲛⲉⲧⲉϣⲁⲩϣⲓⲛⲉ ⲉⲃⲟⲗ ϩⲙⲡⲕⲁϩ ⲁⲩⲱ ⲉⲧⲃⲉⲟⲩ ϭⲉ ⲛⲧⲟⲕ ⲕϭⲟⲣϭ ⲉⲧⲁⲯⲩⲭⲏ ⲉⲙⲟⲟⲩⲧⲥ
ⲁⲩⲱ ⲥⲁⲟⲩⲗ ⲁϥⲱⲣⲕ ⲛⲁⲥ ⲙⲡⲛⲟⲩⲧⲉ ⲉϥϫⲱ ⲙⲙⲟⲥ ϫⲉⲡϫⲟⲉⲓⲥ ⲟⲛϩ ⲉϣⲱⲡⲉ ⲟⲩⲛ ⲟⲩϩⲱⲃ ⲛϫⲓⲛϭⲟⲛⲥ ⲛⲁⲧⲁϩⲟ ϩⲙⲡⲉⲓϣⲁϫⲉ
ⲡⲉϫⲉⲧⲉⲥϩⲓⲙⲉ ⲛⲁϥ ϫⲉⲉⲕⲟⲩⲱϣ ⲉⲧⲣⲁⲛ ⲛⲓⲙ ⲛⲁⲕ ⲉϩⲣⲁⲓ ⲡⲉϫⲁϥ ⲛⲁⲥ ϫⲉⲁⲛⲓ ⲥⲁⲙⲟⲩⲏⲗ ⲛⲁⲓ ⲉϩⲣⲁⲓ
ⲁⲩⲱ ⲧⲉⲥϩⲓⲙⲉ ⲁⲥⲛⲁⲩ ⲉⲥⲁⲙⲟⲩⲏⲗ ⲁⲥⲱϣ ⲉⲃⲟⲗ ⲛⲧⲉⲩⲛⲟⲩ ϩⲛⲟⲩⲛⲟϭ ⲛϩⲣⲟⲟⲩ ⲛϭⲓⲧⲉⲥϩⲓⲙⲉ ⲡⲉϫⲁⲥ ⲛⲥⲁⲟⲩⲗ ϫⲉⲉⲧⲃⲉⲟⲩ + ⲁⲕϫⲓ ⲕⲣⲟϥ ⲙⲙⲟⲓ ⲛⲧⲟⲕ ⲡⲉ ⲥⲁⲟⲩⲗ
ⲡⲉϫⲉⲡⲣⲣⲟ ⲛⲁⲥ ϫⲉⲙⲡⲉⲣⲣϩⲟⲧⲉ ⲁϫⲓⲥ ϫⲉⲛⲧⲁⲣⲛⲁⲩ ⲉⲛⲓⲙ ⲡⲉϫⲉⲧⲉⲥϩⲓⲙⲉ ⲛⲥⲁⲟⲩⲗ ϫⲉϩⲛⲛⲟⲩⲧⲉ ⲁⲓⲛⲁⲩ ⲉⲣⲟⲟⲩ ⲉⲩⲛⲏⲩ ⲉϩⲣⲁⲓ ϩⲙⲡⲕⲁϩ
ⲡⲉϫⲉⲥⲁⲟⲩⲗ ⲛⲁⲥ ϫⲉⲛⲧⲁⲣⲓⲙⲉ ⲉⲟⲩⲡⲉϫⲁⲥ ϫⲉⲉⲓⲛⲁⲩ ⲉⲩⲣⲱⲙⲉ ⲛⲟⲩⲟⲉⲓⲛ ⲉϥⲛⲏⲩ ⲉϩⲣⲁⲓ ϩⲙⲡⲕⲁϩ ⲁⲩⲱ ⲡⲁⲓ ⲉϥϭⲟⲟⲗⲉ ⲛⲟⲩϣⲛⲧⲱ ⲛⲧⲉⲩⲛⲟⲩ ⲥⲁⲟⲩⲗ ⲁϥⲉⲓⲙⲉ ϫⲉⲥⲁⲙⲟⲩⲏⲗ ⲡⲉ ⲁϥⲡⲁϩⲧϥ ⲉϫⲉⲙ ⲡⲉϥϩⲟ ⲉϫⲙⲡⲕⲁϩ ⲁϥⲟⲩⲱϣⲧ ⲛⲁϥ
ⲡⲉϫⲉⲥⲁⲙⲟⲩⲏⲗ ⲛⲁϥ ϫⲉⲉⲧⲃⲉⲟⲩ ⲁⲕⲉⲛⲱⲭⲗⲉⲓ ⲛⲁⲓ ⲉⲉⲓ ⲉϩⲣⲁⲓ ⲡⲉϫⲉⲥⲁⲟⲩⲗ ⲛⲁϥ ϫⲉⲉⲃⲟⲗ ϫⲉϯϩⲏϣ ⲉⲙⲁⲧⲉ ⲁⲩⲱ ⲛⲁⲗⲗⲟⲫⲩⲗⲟⲥ ⲥⲉϯ ⲛⲙⲙⲁⲓ ⲁⲩⲱ ⲡⲛⲟⲩⲧⲉ ⲁϥⲥⲁϩϩⲱⲱϥ ⲉⲃⲟⲗ ⲙⲙⲟⲓ ⲙⲡⲉϥⲕⲟⲧϥ ϭⲉ ⲉⲥⲱⲧⲙ ⲉⲣⲟⲓ ⲟⲩⲇⲉ ϩⲛⲧⲟⲟⲧⲟⲩ ⲛⲛⲉⲡⲣⲟⲫⲏⲧⲏⲥ ⲟⲩⲇⲉ ϩⲛⲣⲁⲥⲟⲩ ⲉⲧⲃⲉⲡⲁⲓ ⲧⲉⲛⲟⲩ ⲁⲓⲙⲟⲩⲧⲉ ⲉⲣⲟⲕ ⲉⲧⲣⲉⲕⲧⲟⲩⲛⲓⲁⲧ ⲉⲃⲟⲗ ⲙⲡⲉⲧⲓⲛⲁⲁϥ
ⲡⲉϫⲉⲥⲁⲙⲟⲩⲏⲗ ⲛⲁϥ ϫⲉⲁϩⲣⲟⲕ ⲕϫⲛⲟⲩ ⲙⲙⲟⲓ ⲉⲁⲡϫⲟⲉⲓⲥ ⲥⲁϩⲱⲱϥ ⲉⲃⲟⲗ ⲙⲙⲟⲕ ⲁϥϣⲱⲡⲉ ⲙⲛⲡⲉⲑⲓⲧⲟⲩⲱⲕ
ⲉⲁⲡϫⲟⲉⲓⲥ ⲉⲓⲣⲉ ⲛⲁⲕ ⲕⲁⲧⲁⲧϩⲉ ⲛⲧⲁϥϣⲁϫⲉ ϩⲛⲧⲟⲟⲧⲁⲩⲱ ⲡϫⲟⲉⲓⲥ ϥⲛⲁⲡⲱϣ ⲛⲧⲉⲕⲙⲛⲧⲣⲣⲟ ⲉⲃⲟⲗ ⲙⲙⲟⲕ ⲛϥⲧⲁⲁⲥ ⲙⲡⲉⲑⲓⲧⲟⲩⲱⲕ ⲡⲉⲧⲛⲁⲁⲁϥ ⲉⲣⲟⲕ ⲇⲁⲩⲉⲓⲇ
ⲉⲃⲟⲗ ϫⲉⲙⲡⲉⲕⲥⲱⲧⲙ ⲛⲥⲁⲡⲉϩⲣⲟⲟⲩ ⲙⲡϫⲟⲉⲓⲥ ⲁⲩⲱ ⲙⲡⲉⲕⲉⲓⲣⲉ ⲙⲡϭⲱⲛⲧ ⲛⲧⲉϥⲟⲣⲅⲏ ϩⲙⲡⲁⲙⲁⲗⲏⲕ ⲉⲧⲃⲉⲡⲁⲓ ϭⲉ ⲁ ⲡϫⲟⲉⲓⲥ ⲉⲣⲉⲛⲁⲕ ⲙⲡϩⲟⲟⲩ ⲛϩⲟⲟⲩ
ⲁⲩⲱ ⲡϫⲟⲉⲓⲥ ⲛⲁⲡⲁⲣⲁⲇⲓⲇⲟⲩ ⲙⲡⲓⲥⲣⲁⲏⲗ ⲛⲙⲙⲁⲕ ⲉϩⲣⲁⲓ ⲉⲧⲟⲟⲧⲟⲩ ⲛⲛⲁⲗⲗⲟⲫⲩⲗⲟⲥ ⲁⲩⲱ ⲣⲁⲥⲧⲉ ⲛⲧⲟⲕ ⲙⲛⲛⲉⲕϣⲏⲣⲉ ⲛⲙⲙⲁⲕ ⲥⲉⲛⲁϩⲉ ϩⲙⲡⲡⲟⲗⲉⲙⲟⲥ ⲁⲩⲱ ⲧⲡⲁⲣⲉⲙⲃⲟⲗⲏ ⲙⲡⲓⲥⲣⲁⲏⲗ ⲡϫⲟⲉⲓⲥ ⲛⲁⲧⲁⲁⲥ ⲉϩⲣⲁⲓ ⲉⲧⲟⲟⲧⲟⲩ ⲛⲛⲁⲗⲗⲟⲫⲩⲗⲟⲥ
ⲛⲧⲉⲩⲛⲟⲩ ⲇⲉ ⲥⲁⲟⲩⲗ ⲁϥⲟⲩⲱⲗⲥ ⲛϩⲏⲧ ⲁϥϩⲉ ϩⲛⲧⲉϥϣⲓⲏ ⲉϩⲣⲁⲓ ⲉϫⲙⲡⲕⲁϩ ⲁϥⲣϩⲟⲧⲉ ⲉⲙⲁⲧⲉ ϩⲁⲧϩⲏ ⲛⲛⲉϣⲁϫⲉ ⲛⲥⲁⲙⲟⲩⲏⲗ ⲁϥⲗⲟ ⲉϥϭⲙϭⲟⲙ ⲙⲡⲉϥⲟⲩⲉⲙ ⲟⲉⲓⲕ ⲅⲁⲣ ⲙⲡⲉϩⲟⲟⲩ ⲙⲛⲧⲉⲩϣⲏ ⲉⲧⲙⲙⲁⲩ
ⲧⲉⲥϩⲓⲙⲉ ⲇⲉ ⲛⲣⲉϥϣⲓⲛⲉ ⲁⲥⲃⲱⲕ ⲉϩⲟⲩⲛ ϣⲁⲥⲁⲟⲩⲗ ⲁⲩⲱ ⲛⲧⲉⲣⲉⲥⲛⲁⲩ ⲉⲣⲟϥ ϫⲉⲁϥϣⲧⲟⲣⲧⲣ ⲉⲙⲁⲧⲉ ⲡⲉϫⲁⲥ ⲛⲁϥ ϫⲉⲉⲓⲥϩⲏⲏⲧⲉ ⲁⲛⲟⲕ ⲧⲉⲕϩⲙϩⲁⲗ ⲁⲓⲥⲱⲧⲙ ⲛⲥⲁⲡⲉⲕϩⲣⲟⲟⲩ ⲁⲩⲱ ⲁⲓⲕⲱ ⲧⲁⲯⲩⲭⲏ ϩⲛⲛⲁϭⲓϫ ⲁⲩⲱ ⲁⲓⲥⲱⲧⲙ ⲛⲥⲁⲛⲉⲕϣⲁϫⲉ ⲛⲧⲁⲕϫⲟⲟⲩ ⲛⲁⲓ
ⲧⲉⲛⲟⲩ ϭⲉ ϩⲱⲱϥ ⲥⲱⲧⲙ ⲛⲥⲁⲡⲉϩⲣⲟⲟⲩ ⲛⲧⲉⲕϩⲙϩⲁⲗ ⲛⲧⲁⲕⲱ ⲉϩⲣⲁⲓ ϩⲁⲣⲱⲕ ⲛⲟⲩϩⲣⲉ ⲛⲟⲉⲓⲕ ⲛⲅⲟⲩⲱⲙ ϫⲉⲉⲣⲉⲟⲩϭⲟⲙ ϣⲱⲡⲉ ⲙⲙⲟⲕ ϫⲉⲉⲕⲛⲁⲧⲁⲁⲕ ⲉⲧⲉϩⲓⲏ ⲙⲙⲟⲟϣⲉ
ⲁⲩⲱ ⲙⲡⲉϥⲟⲩⲉϣ ⲟⲩⲱⲙ ⲛⲉϥϩⲙϩⲁⲗ ⲇⲉ ⲙⲛⲧⲉⲥϩⲓⲙⲉ ⲁⲩⲁⲛⲁⲅⲕⲁⲍⲉ ⲙⲙⲟϥ ⲁϥⲥⲱⲧⲙ ⲛⲥⲁⲡⲉⲩϩⲣⲟⲟⲩⲁϥⲧⲱⲟⲩⲛ ϩⲓⲡⲉⲥⲏⲧ ⲁϥϩⲙⲟⲟⲥ ϩⲓϫⲙⲡⲧⲟϭⲥ
ⲧⲉⲥϩⲓⲙⲉ ⲇⲉ ⲛⲉⲟⲩⲛⲧⲥ ⲟⲩⲕⲧⲏⲣ ⲙⲙⲁⲩ ⲉϥϩⲁ ⲧⲉϥⲉⲣⲱⲧⲉ ϩⲙⲡⲉⲥⲏⲓ ⲁⲥϣⲁⲁⲧϥ ⲛⲧⲉⲩⲛⲟⲩ ⲁⲥϫⲓ ⲛⲟⲩⲛⲟⲉⲓⲧ ⲁⲥⲟⲩⲟϣⲙⲉϥ ⲁⲥⲧⲱϭ ⲛϩⲉⲛⲟⲉⲓⲕ ⲛⲁⲑⲁⲃ
ⲁⲥⲉⲛⲧⲟⲩ ⲁⲥⲕⲁⲁⲩ ϩⲁⲣⲱϥ ⲛⲥⲁⲟⲩⲗ ⲁⲩⲱ ϩⲁⲣⲱⲟⲩ ⲛⲛⲉϥϩⲙϩⲁⲗ ⲁⲩⲟⲩⲱⲙ ⲁⲩⲱ ⲁⲩⲧⲱⲟⲩⲛ ⲉⲙⲟⲟϣⲉ ϩⲛⲧⲉⲟⲩϣⲏ ⲉⲧⲙⲙⲁⲩ
ⲡϣⲁϫⲉ ⲉⲛⲧⲁϥϣⲱⲡⲉ ϣⲁⲓⲉⲣⲉⲙⲓⲁⲥ ⲉⲃⲟⲗ ϩⲓⲧⲙⲡϫⲟⲉⲓⲥ ⲙⲛⲛⲥⲁⲧⲣⲉϥϫⲟⲟⲩ ⲛϭⲓⲛⲁⲃⲟⲩⲍⲁⲣⲇⲁⲛ ⲡⲁⲣⲭⲓⲙⲁⲅⲓⲣⲟⲥ ⲉⲃⲟⲗ ϩⲛⲇⲁⲙⲁⲛ ⲛⲧⲉⲣⲉϥϫⲓ ϩⲛϩⲉⲛⲉⲓⲛⲉ ⲛϩⲟⲙⲧ ϩⲛⲧⲙⲏⲧⲉ ⲛⲧⲁⲡⲟⲓⲕⲓⲁ ⲛⲓⲟⲩⲇⲁ ⲉⲃⲟⲗ ϩⲛⲛⲉⲩϩⲏⲅⲉⲙⲱⲛ ⲉϩⲣⲁⲓ ⲉⲧⲃⲁⲃⲩⲗⲱⲛ
ⲁⲩⲱ ⲁϥϫⲓ ⲛⲓⲉⲣⲉⲙⲓⲁⲥ ⲛϭⲓⲡⲁⲣⲭⲓⲙⲁⲅⲓⲣⲟⲥ ⲡⲉϫⲁϥ ⲛⲁϥ ϫⲉⲡϫⲟⲉⲓⲥ ⲡⲉⲕⲛⲟⲩⲧⲉ ⲁϥϣⲁϫⲉ ⲛⲛⲉⲓⲡⲉⲧϩⲟⲟⲩ ⲉⲛⲧⲟⲩ ⲉϫⲙⲡⲉⲓⲙⲁ
ⲁⲩⲱ ⲁϥⲁⲁⲩ ⲛϭⲓⲡϫⲟⲉⲓⲥ ϫⲉⲁⲧⲉⲧⲛⲣ ⲛⲟⲃⲉ ⲉⲣⲟϥ ⲁⲩⲱ ⲙⲡⲉⲧⲛⲥⲱⲧⲙ ⲛⲥⲁⲧⲉϥⲥⲙⲏ
ⲉⲓⲥ ϩⲏⲏⲧⲉ ϭⲉ ⲁⲓⲃⲟⲗⲕ ⲉⲃⲟⲗ ϩⲛⲡⲉⲓⲛⲉ ⲛϩⲟⲙⲧ ⲉⲧϩⲛⲛⲉⲕϭⲓϫ ⲉϣϫⲉ ⲛⲁⲛⲟⲩⲥ ⲙⲡⲉⲕⲙⲧⲟ ⲉⲃⲟⲗ ⲉⲧⲣⲉⲕⲉⲓ ⲛⲙⲙⲁⲓ ⲉⲧⲃⲁⲃⲩⲗⲱⲛ ⲉⲉⲓⲉ ⲁⲙⲟⲩ ⲁⲩⲱ ϯⲛⲁⲟⲃϣⲧ ⲉⲣⲟⲕ ⲁⲛ
ⲉϣϫⲉ ⲟⲩⲡⲟⲛⲏⲣⲟⲛ ⲇⲉ ⲡⲉ ⲛⲛⲁϩⲣⲛⲛⲉⲕⲃⲁⲗ ⲉⲧⲣⲉⲕⲉⲓ ⲉⲧⲃⲁⲃⲩⲗⲱⲛ ⲉⲉⲓⲉ ⲕⲟⲧⲕ ⲛⲅⲃⲱⲕ ϣⲁⲅⲟⲇⲟⲗⲓⲁⲥ ⲡϣⲏⲣⲉ ⲛⲁⲭⲓⲕⲁⲙ ⲡϣⲏⲣⲉ ⲛⲥⲁⲫⲁⲛ ⲡⲁⲓ ⲉⲛⲧⲁϥⲕⲁⲑⲓⲥⲧⲁ ⲙⲙⲟϥ ⲛϭⲓⲡⲣⲣⲟ ⲛⲧⲃⲁⲃⲩⲗⲱⲛ ϩⲛⲡⲕⲁϩ ⲛⲓⲟⲩⲇⲁ ⲛⲅⲟⲩⲱϩ ⲛⲙⲙⲁϥ ⲛⲧⲙⲏⲧⲉ ⲙⲡⲗⲁⲟⲥ ϩⲱⲃ ⲛⲓⲙ ⲉⲧⲛⲁⲛⲟⲩϥ ⲛⲛⲁϩⲣⲛⲛⲉⲕⲃⲁⲗ ⲉⲁⲁⲩ ⲙⲟⲟϣⲉ ⲛⲅⲁⲁⲩ ⲁⲩⲱ ⲡⲁⲣⲭⲓⲙⲁⲅⲓⲣⲟⲥ ⲁϥϯ ⲛϩⲉⲛⲇⲱⲣⲟⲛ ⲛⲁϥ ⲁϥϫⲟⲟⲩϥ
ⲉⲣⲁⲧϥ ⲛⲅⲟⲇⲟⲗⲓⲁⲥ ⲡϣⲏⲣⲉ ⲛⲁⲭⲓⲕⲁⲙ ⲉϩⲣⲁⲓ ⲉⲙⲁⲥⲥⲏⲫⲁ ⲁϥϩⲙⲟⲟⲥ ⲛⲧⲙⲏⲧⲉ ⲙⲡⲗⲁⲟⲥ ⲉⲛⲧⲁϥϣⲱϫⲡ ϩⲙⲡⲕⲁϩ
ⲁⲩⲥⲱⲧⲙ ⲧⲏⲣⲟⲩ ⲛϭⲓⲛϩⲏⲅⲉⲙⲱⲛ ⲛⲧϭⲟⲙ ⲉⲧϩⲛⲧⲥⲱϣⲉ ⲛⲧⲟⲟⲩ ⲙⲛⲛⲉⲩⲣⲱⲙⲉ ⲉⲧϩⲛⲧⲥⲱϣⲉ ϫⲉⲁⲡⲣⲣⲟ ⲛⲧⲃⲁⲃⲩⲗⲱⲛ ⲕⲁⲑⲓⲥⲧⲁ ⲛⲅⲟⲇⲟⲗⲓⲁⲥ ϩⲙⲡⲕⲁϩ ⲁⲩⲱ ⲁϥϯ ⲉⲧⲟⲟⲧϥ ⲛϩⲉⲛⲣⲱⲙⲉ ⲙⲛⲛⲉⲩϩⲓⲟⲙⲉ ⲛⲁⲓ ⲉⲛⲧⲁϥⲡⲟⲟⲛⲟⲩ ⲉϩⲣⲁⲓ ⲉⲧⲃⲁⲃⲩⲗⲱⲛ
ⲁⲩⲱ ⲁⲩⲉⲓ ϣⲁⲅⲟⲇⲟⲗⲓⲁⲥ ⲉϩⲣⲁⲓ ⲉⲙⲁⲥⲥⲏⲫⲁ ⲛϭⲓⲥⲁⲙⲁⲏⲗ ⲡϣⲏⲣⲉ ⲛⲁⲑⲁⲛⲓⲁⲥ ⲙⲛⲓⲱⲁⲛⲁⲛ ⲡϣⲏⲣⲉ ⲛⲕⲁⲣⲏⲉ ⲙⲛⲥⲁⲣⲁⲓⲁⲥ ⲡϣⲏⲣⲉ ⲛⲑⲁⲛⲁⲉⲙⲉⲑ ⲙⲛⲛϣⲏⲣⲉ ⲛⲱⲫⲉ ⲡϣⲏⲣⲉ ⲛⲛⲉⲧⲱⲫⲁⲧⲉⲓ ⲙⲛⲓⲉⲍⲟⲛⲓⲁⲥ ⲡϣⲏⲣⲉ ⲛⲙⲟⲭⲁⲧⲉⲓ ⲛⲧⲟⲟⲩ ⲙⲛⲛⲉⲩⲣⲱⲙⲉ
ⲁⲩⲱ ⲁϥⲱⲣⲕ ⲛⲁⲩ ⲛϭⲓⲅⲟⲇⲟⲗⲓⲁⲥ ⲙⲛⲛⲉⲩⲕⲉⲣⲱⲙⲉ ⲉϥϫⲱ ⲙⲙⲟⲥ ⲛⲁⲩ ϫⲉⲙⲡⲣⲣ ϩⲟⲧⲉ ϩⲏⲧⲟⲩ ⲛⲛϩⲙϩⲁⲗ ⲛⲛⲉⲭⲁⲗⲇⲁⲓⲟⲥ ⲁⲗⲗⲁ ⲟⲩⲱϩ ϩⲓϫⲙⲡⲉⲓⲕⲁϩ ⲛⲧⲉⲧⲛⲣ ϩⲱⲃ ⲙⲡⲣⲣⲟ ⲛⲧⲃⲁⲃⲩⲗⲱⲛ ⲁⲩⲱ ⲡⲉⲧⲛⲁⲛⲟⲩϥ ⲛⲁϣⲱⲡⲉ ⲛⲏⲧⲛ
ⲉⲓⲥ ϩⲏⲏⲧⲉ ⲁⲛⲟⲕ ϯϩⲙⲟⲟⲥ ⲙⲡⲉⲧⲛⲙⲧⲟ ⲉⲃⲟⲗ ϩⲛⲙⲁⲥⲥⲏⲫⲁ ⲉⲧⲣⲁⲁϩⲉⲣⲁⲧ ⲙⲡⲉⲙⲧⲟ ⲉⲃⲟⲗ ⲛⲛⲉⲭⲁⲗⲇⲁⲓⲟⲥ ⲛⲁⲓ ⲉⲧⲛⲏⲩ ⲉϫⲛⲧⲏⲩⲧⲛ ⲛⲧⲱⲧⲛ ⲇⲉ ϩⲱⲧⲧⲏⲩⲧⲛ ⲥⲱⲟⲩϩ ⲛⲟⲩⲏⲣⲡ ⲙⲛⲟⲩϩⲟⲡⲱⲣⲁ ⲙⲛⲟⲩⲛⲉϩ ⲛⲧⲉⲧⲛⲛⲟϫⲟⲩ ⲉϩⲣⲁⲓ ⲉⲛⲉⲧⲛⲁⲅⲅⲓⲟⲛ ⲛⲧⲉⲧⲛϣⲱⲡⲉ ϩⲛⲙⲡⲟⲗⲓⲥ ⲛⲁⲓ ⲉⲛⲧⲁⲧⲉⲧⲛⲁⲙⲁϩⲧⲉ ⲉϫⲱⲟⲩ
ⲛⲓⲟⲩⲇⲁⲓ ⲧⲏⲣⲟⲩ ⲉⲧϩⲙⲡⲕⲁϩ ⲙⲙⲱⲁⲃ ⲙⲛⲛⲉⲧϩⲙ ⲡⲕⲁϩ ⲛⲛϣⲏⲣⲉ ⲛⲁⲙⲙⲱⲛ ⲙⲛⲛⲉⲧϩⲛ ⲧ ⲙⲛⲛⲉⲧϩⲙ ⲡⲕⲁϩ ⲧⲏⲣϥ ⲁⲩⲥⲱⲧⲙ ⲛϫⲉ ⲁⲡⲣⲣⲟ ⲛⲧⲃⲁⲃⲩⲗⲱⲛ ϯ ⲛⲟⲩϣⲱϫⲡ ⲛⲛⲣⲱⲙⲉ ⲛⲓⲟⲩⲇⲁ ⲁⲩⲱ ϫⲉⲁϥⲕⲁⲑⲓⲥⲧⲁ ⲛⲅⲟⲇⲟⲗⲓⲁⲥ ⲡϣⲏⲣⲉ ⲛⲁⲭⲓⲕⲁⲙ ⲉϩⲣⲁⲓ ⲉϫⲱⲟⲩ
ⲁⲩⲕⲧⲟⲟⲩ ϭⲉ ⲛϭⲓⲛⲓⲟⲩⲇⲁⲓ ⲉⲃⲟⲗ ϩⲛⲛⲉⲩⲙⲁ ⲉⲛⲧⲁⲩϫⲱⲱⲣⲉ ⲉⲣⲟⲟⲩ ⲁⲩⲉⲓ ⲉϩⲣⲁⲓ ⲉⲡⲕⲁϩ ⲛⲓⲟⲩⲇⲁ ϣⲁⲅⲟⲇⲟⲗⲓⲁⲥ ⲉϩⲣⲁⲓ ⲉⲙⲁⲥⲥⲏⲫⲁ ⲁⲩⲥⲱⲟⲩϩ ⲉϩⲟⲩⲛ ⲛⲟⲩⲏⲣⲡ ⲙⲛⲟⲩⲛⲟϭ ⲛϩⲟⲡⲱⲣⲁ ⲉⲛⲁϣⲱⲥ ⲙⲛⲟⲩⲛⲉϩ
ⲁⲩⲱ ⲓⲱⲁⲛⲁⲛ ⲡϣⲏⲣⲉ ⲛⲕⲁⲣⲏⲉ ⲙⲛⲛϩⲏⲅⲉⲙⲱⲛ ⲧⲏⲣⲟⲩ ⲛⲧϭⲟⲙ ⲛⲁⲓ ⲉⲧϩⲛⲧⲥⲱϣⲉ ⲁⲩⲉⲓ ϣⲁⲅⲟⲇⲟⲗⲓⲁⲥ ⲉⲙⲁⲥⲥⲏⲫⲁ
ⲡⲉϫⲁⲩ ⲛⲁϥ ϫⲉϩⲛⲟⲩⲉⲓⲙⲉ ⲕⲉⲓⲙⲉ ϫⲉⲃⲉⲗⲓⲥⲁ ⲡⲣⲣⲟ ⲛⲛϣⲏⲣⲉ ⲛⲁⲙⲙⲱⲛ ⲁϥϫⲟⲟⲩ ⲓⲥⲙⲁⲏⲗ ⲡϣⲏⲣⲉ ⲛⲁⲑⲁⲛⲓⲁⲥ ⲉⲧⲣⲉϥⲡⲁⲧⲁⲥⲥⲉⲓ ⲛⲧⲉⲕⲯⲩⲭⲏ ⲁⲩⲱ ⲅⲟⲇⲟⲗⲓⲁⲥ ⲙⲡϥⲡⲓⲥⲧⲉⲩ ⲛⲁⲩ
ⲡⲉϫⲉⲓⲱⲁⲛⲁⲛ ⲛⲅⲟⲇⲟⲗⲓⲁⲥ ϩⲛⲟⲩϩⲱⲡ ϩⲛⲙⲁⲥⲥⲏⲫⲁ ϫⲉϯⲛⲁⲃⲱⲕ ⲧⲉⲛⲟⲩ ⲧⲁⲡⲁⲧⲁⲥⲥⲉⲓ ⲛⲓⲥⲙⲁⲏⲗ ⲙⲡⲣⲧⲣⲉⲗⲁⲁⲩ ⲉⲓⲙⲉ ⲙⲏⲡⲱⲥ ⲛϥⲡⲁⲧⲁⲥⲥⲉ ⲛⲧⲉⲕⲯⲩⲭⲏ ⲛⲥⲉϫⲱⲱⲣⲉ ⲉⲃⲟⲗ ⲛϭⲓⲛⲓⲟⲩⲇⲁⲓ ⲧⲏⲣⲟⲩ ⲉⲧⲥⲟⲟⲩϩ ⲉⲣⲟⲕ ⲁⲩⲱ ⲛⲥⲉⲧⲁⲕⲟ ⲛϭⲓⲛϣⲱϫⲡ ⲛⲓⲟⲩⲇⲁ
ⲡⲉϫⲉⲅⲟⲇⲟⲗⲓⲁⲥ ⲛⲓⲱⲁⲛⲁⲛ ϫⲉⲙⲡⲣⲉⲓⲣⲉ ⲕⲁⲧⲁⲡⲉⲓϣⲁϫⲉ ⲉⲕϫⲓ ϭⲟⲗ ⲅⲁⲣ ⲛⲧⲟⲕ ⲉⲓⲥⲙⲁⲏⲗ
ϩⲉⲛⲃⲟⲧⲉ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲛⲉ ϩⲉⲛϣⲓ ⲛⲕⲣⲟϥ ⲡϣⲓ ⲇⲉ ⲙⲙⲉ ⲥⲟⲧⲡ ⲛⲁϥ
ⲡⲙⲁ ⲉⲧⲉⲣⲉⲡⲥⲱϣ ⲛⲁⲃⲱⲕ ⲉϩⲟⲩⲛ ⲉⲣⲟϥ ⲉⲣⲉⲡⲕⲉⲥⲱϣϥ ⲙⲙⲁⲩ ⲧⲧⲁⲡⲣⲟ ⲇⲉ ⲛⲛⲉⲧⲑⲃⲃⲓⲏⲩ ⲛⲁⲙⲉⲗⲉⲧⲁ ⲛⲧⲥⲟⲫⲓⲁ
ⲧⲙⲛⲧⲃⲁⲗϩⲏⲧ ⲇⲉ ⲛⲛⲉⲧⲥⲟⲩⲧⲱⲛ ⲛⲁϫⲓⲙⲟⲉⲓⲧ ϩⲏⲧⲟⲩ ⲉⲣϣⲁⲛⲡⲇⲓⲕⲁⲓⲟⲥ ⲙⲟⲩ ϣⲁⲩⲣϩⲧⲏⲩ ⲛⲥⲱϥ ϣⲁⲩⲉⲓⲁⲧⲟⲟⲧⲟⲩ ⲇⲉ ⲛⲥⲁⲡⲧⲁⲕⲟ ⲙⲡⲁⲥⲉⲃⲏⲥ ⲁⲩⲱ ϣⲁⲩⲣⲁϣⲉ ⲙⲙⲟϥ
ⲙⲛⲭⲣⲏⲙⲁ ⲛⲁϯϩⲏⲩ ⲙⲡⲉϩⲟⲟⲩ ⲛⲧⲟⲣⲅⲏ ϣⲁⲣⲉⲧⲇⲓⲕⲁⲓⲟⲥⲩⲛⲏ ⲇⲉ ⲧⲟⲩϫⲟ ⲉⲃⲟⲗ ϩⲙⲡⲙⲟⲩ
ⲧⲇⲓⲕⲁⲓⲟⲥⲩⲛⲏ ⲙⲡⲉⲧⲟⲩⲁⲁⲃ ⲛⲁⲥⲟⲟⲩⲧⲛ ⲛⲛⲉϥϩⲓⲟⲟⲩⲉ ⲡⲣⲉϥϫⲓⲛϭⲟⲛⲥ ⲇⲉ ⲛⲁϩⲉ ⲉϩⲣⲁⲓ ⲉⲩⲙⲛⲧϣⲁϥⲧⲉ
ⲧⲇⲓⲕⲁⲓⲟⲥⲩⲛⲏ ⲛⲛⲣⲱⲙⲉ ⲉⲧⲥⲟⲩⲧⲱⲛ ⲛⲁⲧⲟⲩϫⲟⲟⲩ ⲉⲣⲉⲙⲡⲁⲣⲁⲛⲟⲙⲟⲥ ⲇⲉ ⲛⲁⲧⲁⲕⲟ ϩⲛⲧⲉⲩⲙⲛⲧϣⲁϥⲧⲉ
ⲉⲣϣⲁⲛⲟⲩⲣⲱⲙⲉ ⲉⲛⲁⲛⲟⲩϥ ⲙⲟⲩ ⲙⲉⲣⲉⲧⲉϥϩⲉⲗⲡⲓⲥ ⲧⲁⲕⲟ ⲡϣⲟⲩϣⲟⲩ ⲛⲛⲁⲥⲉⲃⲏⲥ ⲛⲁⲧⲁⲕⲟ
ⲡⲇⲓⲕⲁⲓⲟⲥ ϣⲁϥⲉⲓ ⲉⲃⲟⲗ ϩⲁϩⲉⲛϣⲛⲏⲩ ⲥⲉⲛⲁϯ ⲇⲉ ⲙⲡⲣⲉϥⲣⲛⲟⲃⲉ ⲉⲡⲉϥⲙⲁ
ⲟⲩⲛⲟⲩϭⲟⲣϭⲥ ⲛⲛⲣⲙⲛϯⲙⲉ ϩⲛⲧⲧⲁⲡⲣⲟ ⲛⲙⲡⲁⲣⲁⲛⲟⲙⲟⲥ ⲧⲁⲓⲥⲑⲏⲥⲓⲥ ⲇⲉ ⲛⲛⲇⲓⲕⲁⲓⲟⲥ ⲥⲟⲩⲧⲱⲛ
ϣⲁⲣⲉⲙⲡⲟⲗⲓⲥ ⲇⲉ ϫⲓⲥⲉ ϩⲛⲛⲉⲥⲙⲟⲩ ⲛⲛⲇⲓⲕⲁⲓⲟⲥ
ϣⲁⲩϣⲣϣⲱⲣⲟⲩ ⲇⲉ ϩⲛⲧⲧⲁⲡⲣⲟ ⲛⲛⲁⲥⲉⲃⲏⲥ
ϣⲁⲣⲉⲡⲁⲧϩⲏⲧ ⲕⲙϣⲛⲉϥⲣⲙⲛϯⲙⲉ ϣⲁⲣⲉⲟⲩⲣⲱⲙⲉ ⲇⲉ ⲛⲥⲁⲃⲉ ⲕⲁⲣⲱϥ
ϣⲁⲣⲉⲟⲩⲣⲱⲙⲉ ⲛⲗⲁⲥ ⲥⲛⲁⲩ ϭⲗⲡϩⲉⲛϣⲟϫⲛⲉ ⲉⲃⲟⲗ ϩⲛⲟⲩⲥⲟⲟⲩϩⲥ ϣⲁⲣⲉⲡⲡⲓⲥⲧⲟⲥ ⲇⲉ ⲧϩⲙⲡⲉϥϣⲁϫⲉ ϩⲱⲡ ⲛϩⲉⲛϩⲃⲏⲩⲉ
ϣⲁⲣⲉⲛⲉⲧⲉⲙⲛⲧⲟⲩⲡⲣϩⲙⲙⲉ ⲥⲣⲟϥⲣⲉϥ ⲛⲧϩⲉ ⲛϩⲉⲛϭⲱⲃⲉ ⲉⲣⲉⲡⲟⲩϫⲁⲓ ⲇⲉ ϩⲛⲟⲩⲛⲟϭ ⲛϣⲟϫⲛⲉ
ϣⲁⲣⲉⲡⲡⲟⲛⲏⲣⲟⲥ ⲙⲉⲉⲩⲉ ⲉⲛⲉⲡⲉⲧϩⲟⲟⲩ ⲉϥϣⲁⲛⲧⲱϩ ⲙⲛⲡⲇⲓⲕⲁⲓⲟⲥ ϥⲙⲟⲥϩⲧⲉ ⲇⲉ ⲛⲛⲉϩⲃⲏⲩⲉ ⲙⲡⲱⲣϫ
ϣⲁⲣⲉⲟⲩⲥϩⲓⲙⲉ ⲉⲩⲑⲛⲧⲥϩⲙⲟⲧ ⲧⲟⲩⲛⲉⲥⲟⲩⲉⲟⲟⲩ ⲙⲡⲉⲥϩⲁⲓ ⲟⲩⲑⲣⲟⲛⲟⲥ ⲇⲉ ⲛⲥⲱϣ ⲡⲉ ⲟⲩⲥϩⲓⲙⲉ ⲉⲥⲙⲟⲥⲧⲉ ⲛϩⲉⲛⲙⲛⲧⲙⲉ ⲛⲣⲉϥϫⲛⲁⲁⲩ ⲛⲁⲣϭⲣⲱϩ ⲛⲧⲙⲛⲧⲣⲙⲙⲁⲟ ⲛϫⲱⲱⲣⲉ ⲇⲉ ⲛⲁⲧⲁϫⲣⲟ ϩⲛⲧⲙⲛⲧⲣⲙⲙⲁⲟ
ⲉⲣⲉⲟⲩⲣⲱⲙⲉ ⲛⲛⲁⲏⲧ ⲣⲁⲅⲁⲑⲟⲛ ⲛⲧⲉϥⲯⲩⲭⲏ ⲡⲁⲧⲛⲁ ⲇⲉ ⲛⲁⲧⲁⲕⲟ ⲙⲡⲉϥⲥⲱⲙⲁ ϣⲁⲣⲉⲡⲁⲥⲉⲃⲏⲥ ⲣϩⲉⲛϩⲃⲏⲩⲉ ⲛϫⲓⲛϭⲟⲛⲥ
ⲉⲣⲉⲡⲉⲧϫⲟ ⲇⲉ ⲛⲧⲇⲓⲕⲁⲓⲟⲥⲩⲛⲏ ⲣϩⲱⲃ ⲉⲧⲡⲓⲥⲧⲓⲥ ⲟⲩⲃⲉⲕⲉ ⲙⲙⲉ ⲡⲉ ⲡⲉⲥⲡⲉⲣⲙⲁ ⲛⲛⲇⲓⲕⲁⲓⲟⲥ
ⲉⲩϫⲡⲟ ⲛⲟⲩϣⲏⲣⲉ ⲛⲇⲓⲕⲁⲓⲟⲥ ⲉⲡⲱⲛϩ ⲡⲇⲓⲱⲅⲙⲟⲥ ⲇⲉ ⲙⲡⲁⲥⲉⲃⲏⲥ ⲡⲉ ⲡⲙⲟⲩ
ϩⲉⲛⲁⲕⲁⲑⲁⲣⲧⲟⲥ ⲛⲛⲁϩⲣⲙⲡⲛⲟⲩⲧⲉ ⲛⲉ ⲛⲛⲁϣⲑⲏⲧ ⲟⲩⲃⲟⲧⲉ ⲙⲡϫⲟⲉⲓⲥ ⲡⲉ ⲡⲉⲧϭⲟⲟⲙⲉ ϩⲓⲧⲉϥϩⲓⲏ ⲥⲉϣⲏⲡ ⲇⲉ ⲛⲁϩⲣⲁϥ ⲛϭⲓⲟⲩⲟⲛ ⲛⲓⲙ ⲉⲧⲟⲩⲁⲁⲃ ϩⲛⲧⲉⲩϩⲓⲏ ⲡⲉϥⲟⲩⲱϣ ⲅⲁⲣ ⲡⲉ ⲟⲩⲟⲛ ⲛⲓⲙ ⲉϯⲧⲟⲩⲁⲁⲃ ϩⲛⲧⲉⲩϩⲓⲏ
ⲡⲉⲧⲛⲁϣⲡⲧⲟⲟⲧϥ ⲛⲟⲩⲁ ϩⲛⲟⲩϫⲓⲛϭⲟⲛⲥ ⲛϥⲛⲁϣⲱⲡⲉ ⲁⲛ ⲉϥⲟⲩⲁⲁⲃ ⲉϩⲓⲥⲉ ⲡⲉⲧϫⲡⲟ ⲇⲉ ϩⲛⲟⲩⲇⲓⲕⲁⲓⲟⲥⲩⲛⲏ ϥⲛⲁϫⲓ ⲛⲟⲩⲃⲉⲕⲉ ⲛⲧⲡⲓⲥⲧⲓⲥ
ⲛⲧϩⲉ ⲛⲟⲩϭⲁϫⲉ ⲉϥϩⲛϣⲁⲛⲧⲥ ⲛⲟⲩⲉϣⲱ ⲧⲁⲓ ⲧⲉ ⲧϩⲉ ⲙⲡⲥⲁ ⲛⲟⲩⲥϩⲓⲙⲉ ⲉⲥⲃⲟⲟⲛⲉ
ⲛⲁⲛⲟⲩⲡⲟⲩⲱϣ ⲧⲏⲣϥ ⲛⲛⲇⲓⲕⲁⲓⲟⲥ ⲧϩⲉⲗⲡⲓⲥ ⲇⲉ ⲛⲛⲁⲥⲉⲃⲏⲥ ⲛⲁⲧⲁⲕⲟ
ⲟⲩⲛⲡⲉⲧϫⲟ ⲛⲛⲟⲩϥ ⲙⲙⲓⲛⲙⲙⲟϥ ⲉⲩⲣϩⲟⲩⲟ ⲛⲁϥ ⲟⲩⲛⲛⲉⲧⲥⲟⲩⲱϩ ϩⲱⲟⲩ ⲉϩⲟⲩⲛ ⲁⲩⲱ ⲉⲩϣⲁⲁⲧ
ⲯⲩⲭⲏ ⲛⲓⲙ ⲉⲧⲟⲩⲥⲙⲟⲩ ⲉⲣⲟⲥ ⲣⲟⲟⲩⲧ ⲛⲁⲛⲟⲩⲟⲩⲣⲱⲙⲉ ⲇⲉ ⲁⲛ ⲛⲣⲉϥϭⲱⲛⲧ
ⲡⲉⲧⲉⲧⲡⲥⲟⲩⲟ ⲉϩⲟⲩⲛ ϣⲁⲣⲉⲡⲙⲏⲏϣⲉ ⲥϩⲟⲩⲱⲣϥ ⲡⲉⲥⲙⲟⲩ ⲇⲉ ⲛⲏⲟⲩ ⲉϫⲛⲧⲁⲡⲉ ⲙⲡⲉⲧϯ
ⲡⲉⲧⲙⲉⲉⲩⲉ ⲉϩⲉⲛⲡⲉⲧⲛⲁⲛⲟⲩ ⲉϥϣⲓⲛⲉ ⲛⲥⲁϩⲉⲛⲭⲁⲣⲓⲥ ⲉⲛⲁⲛⲟⲩⲟⲩ ⲙⲡⲉⲧϩⲟⲟⲩ ⲇⲉ ⲛⲁⲧⲁϩⲉⲛⲉⲧϣⲓⲛⲉ ⲛⲥⲱⲟⲩ
ⲡⲉⲧⲕⲱ ⲛϩⲧⲏϥ ⲉⲩⲙⲛⲧⲣⲙⲙⲁⲟ ϥⲛⲁϩⲉ ⲡⲉⲧⲛⲁ ⲇⲉ ⲛⲛϩⲏⲕⲉ ⲥⲉⲛⲁⲙⲁⲕⲁⲣⲓⲍⲉ ⲙⲙⲟϥ ⲡⲉⲧⲕⲱⲧ ⲙⲡⲉϥⲏⲓ ϩⲛⲟⲩϫⲓⲛϭⲟⲛⲥ ⲉϥⲛⲁⲕⲁϩⲛⲙⲕⲁϩ ⲛⲅϩⲏⲧ ⲛⲛⲉϥϣⲏⲣⲉ
ⲡⲉⲧⲉⲛϥϣⲉⲉⲓ ⲇⲉ ⲁⲛ ⲙⲛⲡⲉϥⲏⲓ ⲛⲁⲕⲗⲏⲣⲟⲛⲟⲙⲉⲓ ⲛϩⲉⲛⲧⲏⲩ ⲡⲁⲧϩⲏⲧ ⲛⲁⲣϩⲙϩⲁⲗ ⲙⲡⲥⲁⲃⲉ
ⲟⲩⲛⲟⲩϣⲏⲛ ⲛⲱⲛϩ ⲉⲃⲟⲗ ϩⲙⲡⲕⲁⲣⲡⲟⲥ ⲛⲧⲇⲓⲕⲁⲓⲟⲥⲩⲛⲏ ⲥⲉⲛⲁⲙⲟⲟⲩⲧ ⲇⲉ ⲛⲛⲉⲯⲩⲭⲏ ⲛⲙⲡⲁⲣⲁⲛⲟⲙⲟⲥ ϩⲛⲟⲩⲙⲛⲧϣⲁⲣⲁϩⲉ
ⲉϣϫⲉ ⲙⲟⲅⲓⲥ ⲉⲣⲉⲡⲇⲓⲕⲁⲓⲟⲥ ⲛⲁⲟⲩϫⲁⲓ ⲉⲓⲉ ⲡⲣⲉϥⲣⲛⲟⲃⲉ ⲙⲛⲡⲁⲥⲉⲃⲏⲥ ⲛⲁⲟⲩⲱⲛϩ ⲉⲃⲟⲗ ⲧⲱⲛ
ⲁⲩⲱ ⲁⲡϫⲟⲉⲓⲥ ⲡⲛⲟⲩⲧⲉ ⲥⲙⲟⲩ ⲉⲛⲱϩⲉ ⲙⲛⲛⲉϥϣⲏⲣⲉ ⲉϥϫⲱ ⲙⲙⲟⲥ ⲛⲁⲩ ϫⲉⲁϣⲁⲓ ⲛⲧⲉⲧⲛⲛⲁⲁⲓⲁⲓ ⲛⲧⲉⲧⲛⲙⲉϩ ⲡⲕⲁϩ ⲛⲧⲉⲧⲛⲣϫⲟⲉⲓⲥ ⲉϫⲱϥ
ⲁⲩⲱ ⲡⲉϫⲉⲡϫⲟⲉⲓⲥ ⲡⲛⲟⲩⲧⲉ ⲛⲛⲱϩⲉ ⲉϥϫⲱ ⲙⲙⲟⲥ ⲛⲁϥ . . .
ⲁⲩⲱ ⲛⲛⲉⲩⲙⲟⲩ ⲛϭⲓⲥⲁⲣⲝ ⲛⲓⲙ ϫⲓⲛⲧⲉⲛⲟⲩ ϩⲛⲟⲩⲙⲟⲟⲩ ⲛⲛⲕⲁⲧⲁⲕⲗⲩⲥⲙⲟⲥ ⲟⲩⲇⲉ ⲛⲛⲉⲙⲟⲟⲩ ⲛⲕⲁⲧⲁⲕⲗⲩⲥⲙⲟⲥ ϣⲱⲡⲉ ⲉⲧⲁⲕⲉ ⲡⲕⲁϩ ⲧⲏⲣϥ . . .
ϫⲉⲉⲓⲥϩⲏⲏⲧⲉ ⲁⲛⲟⲕ ϯⲛⲁⲥⲙⲓⲛⲉ ⲛⲧⲁⲇⲓⲁⲑⲏⲕⲏ ⲛⲙⲙⲏⲧⲛ ⲙⲛⲡⲉⲧⲛⲥⲡⲉⲣⲙⲁ ⲙⲛⲛⲥⲱⲧⲛ
. . . ⲙⲛⲯⲩⲭⲏ ⲛⲓⲙ ⲉⲧⲟ ⲛⲙⲙⲏⲧⲛ ⲙⲛⲛϩⲁⲗⲁⲁⲧⲉ ⲙⲛⲛⲧⲃⲛⲟⲟⲩⲉ ⲙⲛⲛⲉⲑⲏⲣⲓⲟⲛ ⲙⲡⲕⲁϩ
ⲡϣⲁϫⲉ ⲙⲡϫⲟⲉⲓⲥ ⲉⲛⲧⲁϥϣⲱⲡⲉ ϣⲁⲓⲉⲣⲉⲙⲓⲁⲥ ⲉⲧⲁⲩⲟϥ ⲉϫⲛⲛⲓⲟⲩⲇⲁⲓ ⲧⲏⲣⲟⲩ ⲉⲧϣⲟⲟⲡ ϩⲙⲡⲕⲁϩ ⲛⲕⲏⲙⲉ ⲙⲛⲛⲉⲧϩⲙⲟⲟⲥ ϩⲛⲙⲉϭⲧⲱⲗ ⲙⲛⲧⲁⲫⲛⲁⲥ ⲙⲛⲡⲕⲁϩ ⲙⲡⲁⲑⲟⲩⲣⲏⲥ ⲉϥϫⲱ ⲙⲙⲟⲥ ⲛⲁⲩ
ⲧⲁⲓ ⲧⲉ ⲧϩⲉ ⲉⲛⲧⲁϥϫⲟⲟⲥ ⲛϭⲓⲡϫⲟⲉⲓⲥ ⲡⲛⲟⲩⲧⲉ ⲙⲡⲓⲥⲣⲁⲏⲗ ϫⲉⲛⲧⲱⲧⲛ ⲁⲧⲉⲧⲛⲛⲁⲩ ⲉⲛⲡⲉⲧϩⲟⲟⲩ ⲧⲏⲣⲟⲩ ⲉⲛⲧⲁⲓⲛⲧⲟⲩ ⲉϫⲛⲧϩⲓⲏⲙ ⲙⲛⲙⲡⲟⲗⲓⲥ ⲛⲓⲟⲩⲇⲁ ⲁⲩⲱ ⲉⲓⲥ ϩⲏⲏⲛⲉ ⲥⲉϣⲏϥ ⲙⲡϩⲟⲟⲩ ϫⲉⲙⲛⲡⲉⲧϣⲟⲟⲡ ⲛϩⲏⲧⲟⲩ
ⲉⲧⲃⲉⲛⲉⲩⲡⲟⲛⲏⲣⲓⲁ ⲉⲛⲧⲁⲩⲁⲁⲩ ϫⲉⲉⲩⲉϯ ϭⲱⲛⲧ ⲛⲁⲓ ⲉⲩⲃⲏⲕ ⲉⲩⲧⲁⲗⲁⲓ ϣⲟⲩϩⲏⲛⲉ ⲉϩⲣⲁⲓ ⲛϩⲉⲛⲕⲉⲛⲟⲩⲧⲉ ⲛⲁⲓ ⲉⲧⲉⲙⲡⲉⲧⲛⲥⲟⲩⲱⲛⲟⲩ
ⲁⲩⲱ ⲁⲉⲓⲧⲛⲛⲟⲟⲩ ϣⲁⲣⲱⲧⲛ ⲛⲛⲁϩⲙϩⲁⲗ ⲛⲉⲡⲣⲟⲫⲏⲧⲏⲥ ⲛϣⲟⲣⲡ ⲁⲉⲓⲧⲛⲛⲟⲟⲩⲥⲉ ⲉⲉⲓϫⲱ ⲙⲙⲟⲥ ϫⲉⲙⲡⲣⲉⲓⲣⲉ ⲙⲡϩⲱⲃ ⲙⲡⲉⲓⲧⲱⲗⲙ ⲡⲁⲓ ⲉⲛⲧⲁⲓⲙⲉⲥⲧⲱϥ
ⲁⲩⲱ ⲙⲡⲟⲩⲥⲱⲧⲙ ⲛⲥⲱⲓ ⲟⲩⲇⲉ ⲙⲡⲟⲩⲣⲓⲕⲉ ⲙⲡⲉⲩⲙⲁⲁϫⲉ ⲉⲧⲣⲉⲩⲕⲧⲟⲟⲩ ⲉⲃⲟⲗ ϩⲛⲛⲉⲩⲡⲟⲛⲏⲣⲓⲁ ⲉⲧⲙⲧⲣⲉⲩⲧⲁⲗⲉ ϣⲟⲩϩⲏⲛⲉ ⲉϩⲣⲁⲓ ⲛϩⲉⲛⲕⲉⲛⲟⲩⲧⲉ
ⲁϥⲉⲓ ⲉⲡⲉⲥⲏⲧ ⲛϭⲓⲡⲁϭⲱⲛⲧ ⲁⲩⲱ ⲧⲁⲟⲣⲅⲏ ⲁⲥⲙⲟⲩϩ ϩⲛⲙⲡⲩⲗⲏ ⲛⲓⲟⲩⲇⲁ ⲙⲛⲡⲃⲟⲗ ⲛⲧϩⲓⲏⲙ ⲁⲩⲱ ⲁⲩϣⲱⲡⲉ ⲉⲩϫⲁⲓⲉ ϩⲛⲟⲩⲙⲁ ⲉⲙⲉⲩⲙⲟⲟϣⲉ ϩⲓϫⲱϥ ⲛⲧϩⲉ ⲙⲡϩⲟⲟⲩ ⲛϩⲟⲟⲩ
ⲧⲉⲛⲟⲩ ϭⲉ ⲧⲁⲓ ⲧⲉ ⲧϩⲉ ⲉⲛⲧⲁϥϫⲟⲟⲥ ⲛϭⲓⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ ϫⲉⲉⲧⲃⲉⲟⲩ ⲛⲧⲱⲧⲛ ⲧⲉⲧⲛⲉⲓⲣⲉ ⲛⲛⲉⲓⲛⲟϭ ⲙⲡⲉⲧϩⲟⲟⲩ ϩⲛⲛⲉⲧⲙⲯⲩⲭⲏ ϫⲉⲉⲩⲉϩⲱⲧⲃ ⲛⲟⲩⲣⲱⲙⲉ ⲙⲛⲟⲩⲥϩⲓⲙⲉ ⲟⲩϣⲏⲣⲉ ⲕⲟⲩⲓ ⲙⲛⲡⲉⲧϫⲓ ⲉⲕⲉⲓⲃ ⲉⲃⲟⲗ ϩⲛⲧⲙⲏⲧⲉ ⲛⲓⲟⲩⲇⲁ ⲉⲧⲙⲧⲣⲉ ⲗⲁⲁⲩ ϣⲱϫⲡ ⲛϩⲏⲧ ⲧⲏⲩⲧⲛ
ⲉⲧⲣⲁϭⲱⲛⲧ ϩⲛⲛⲉϩⲃⲏⲩⲉ ⲛⲛⲉⲧⲛϭⲓϫ ⲉⲧⲉⲧⲛⲧⲁⲗⲉ ϣⲟⲩϩⲏⲛⲉ ⲉϩⲣⲁⲓ ⲛϩⲉⲛⲕⲉⲛⲟⲩⲧⲉ ϩⲙⲡⲕⲁϩ ⲛⲕⲏⲙⲉ ⲡⲁⲓ ⲉⲛⲧⲁⲧⲉⲧⲛⲃⲱⲕ ⲉϩⲟⲩⲛ ⲉⲣⲟϥ ⲉϣⲱⲡⲉ ⲛϩⲏⲧϥ ϫⲉⲕⲁⲥ ⲉⲩⲉϩⲉⲧⲃ ⲧⲏⲩⲧⲛ ⲁⲩⲱ ⲛⲧⲉⲧⲛϣⲱⲡⲉ ⲉⲩⲥⲁϩⲟⲩ ⲙⲛⲟⲩⲛⲟϭⲛⲉϭ ϩⲛⲛϩⲉⲑⲛⲟⲥ ⲙⲡⲕⲁϩ
ⲙⲏ ⲁⲧⲉⲧⲛⲣ ⲡⲱⲃϣ ⲛⲧⲱⲧⲛ ⲛⲙⲡⲉⲧϩⲟⲟⲩ ⲛⲛⲉⲧⲛⲉⲓⲟⲧⲉ ⲙⲛⲙⲡⲉⲧϩⲟⲟⲩ ⲛⲛⲉⲣⲣⲱⲟⲩ ⲛⲓⲟⲩⲇⲁ ⲙⲛⲙⲡⲉⲧϩⲟⲟⲩ ⲛⲛⲉⲧⲛⲁⲣⲭⲱⲛ ⲙⲛⲙⲡⲉⲧϩⲟⲟⲩ ⲛⲛⲉⲧⲛϩⲓⲟⲙⲉ ⲛⲉⲛⲧⲁⲩⲁⲁⲩ ϩⲙⲡⲕⲁϩ ⲛⲓⲟⲩⲇⲁ ⲙⲛⲡⲃⲟⲗ ⲛⲧϩⲓⲏⲙ
ⲁⲩⲱ ⲙⲡⲟⲩⲗⲟ ϩⲛⲛⲁⲓ ϣⲁϩⲟⲩⲛ ⲉⲡϩⲟⲟⲩ ⲛϩⲟⲟⲩ ⲟⲩⲇⲉ ⲙⲡⲟⲩⲁⲙⲁϩⲧⲉ ⲛⲛⲁⲟⲩⲁϩ ⲥⲁϩⲛⲉ ⲙⲛⲛⲁⲛⲟⲙⲟⲥ ⲛⲁⲓ ⲉⲛⲧⲁⲓⲧⲁⲁⲩ ⲙⲡⲉⲧⲛⲙⲧⲟ ⲉⲃⲟⲗ ⲁⲩⲱ ⲙⲡⲉⲙⲧⲟ ⲉⲃⲟⲗ ⲛⲛⲉⲧⲛⲉⲓⲟⲧⲉ
ⲉⲧⲃⲉⲡⲁⲓ ⲧⲁⲓ ⲧⲉ ⲧϩⲉ ⲉⲛⲧⲁⲡϫⲟⲉⲓⲥ ϫⲟⲟⲥ ϫⲉⲉⲓⲥϩⲏⲏⲧⲉ ⲁⲛⲟⲕ ϯⲛⲁⲕⲱ ⲙⲡⲁϩⲟ
ⲉⲧⲣⲁⲧⲁⲕⲉ ⲡϣⲱϫⲡ ⲧⲏⲣϥ ⲉⲧϩⲛⲕⲏⲙⲉ ⲛⲥⲉϩⲉ ϩⲛⲧⲥⲏϥⲉ ⲛⲥⲉⲱϫⲛ ϩⲙⲡⲉϩⲕⲟ ϫⲓⲛⲡⲉⲩⲕⲟⲩⲓ ϣⲁⲡⲉⲩⲛⲟϭ ⲛⲥⲉϣⲱⲡⲉ ⲉⲩⲛⲟϭⲛⲉϭ ⲙⲛⲟⲩⲧⲁⲕⲟ ⲙⲛⲟⲩⲥⲁϩⲟⲩ
ⲁⲩⲱ ϯⲛⲁϭⲙ ⲡϣⲓⲛⲉ ⲛⲛⲉⲧϩⲙⲟⲟⲥ ϩⲙⲡⲕⲁϩ ⲛⲕⲏⲙⲉ ⲛⲧϩⲉ ⲉⲛⲧⲁⲓϭⲙ ⲡϣⲓⲛⲉ ⲛⲧϩⲓⲏⲙ ϩⲛⲟⲩⲥⲏϥⲉ ⲙⲛⲟⲩϩⲕⲟ ⲙⲛⲡⲙⲟⲩ
ⲁⲩⲱ ⲛⲛⲉⲗⲁⲁⲩ ⲟⲩϫⲁⲓ ⲉⲃⲟⲗ ϩⲙⲡϣⲱϫⲡ ⲛⲓⲟⲩⲇⲁ ⲛⲁⲓ ⲉⲧⲟ ⲛⲣⲙⲛϭⲟⲉⲓⲗⲉ ϩⲙⲡⲕⲁϩ ⲛⲕⲏⲙⲉ ⲉⲧⲣⲉⲩⲕⲧⲟⲟⲩ ⲉⲡⲕⲁϩ ⲛⲓⲟⲩⲇⲁ ⲡⲁⲓ ⲉⲧⲟⲩϩⲉⲗⲡⲓⲍⲉ ⲉⲣⲟϥ ϩⲛⲛⲉⲩⲯⲩⲭⲏ ⲉⲧⲣⲉⲩⲕⲧⲟⲟⲩ ⲙⲙⲁⲩ ⲛⲛⲉⲩⲕⲧⲟⲟⲩ ϭⲉ ⲙⲙⲁⲩ ⲉⲓⲙⲏⲧⲓ ⲛⲉⲧⲛⲁⲟⲩϫⲁⲓ
ⲁⲩⲱ ⲁⲩⲟⲩⲱϣⲃ ⲛⲓⲉⲣⲉⲙⲓⲁⲥ ⲛϭⲓⲛⲣⲱⲙⲉ ⲧⲏⲣⲟⲩ ⲉⲛⲧⲁⲩⲉⲓⲙⲉ ϫⲉⲛⲉⲩϩⲓⲟⲙⲉ ⲧⲁⲗⲉ ϣⲟⲩϩⲏⲛⲉ ⲉϩⲣⲁⲓ ⲛϩⲉⲛⲕⲉⲛⲟⲩⲧⲉ ⲙⲛⲛⲕⲉϩⲓⲟⲙⲉ ⲧⲏⲣⲟⲩ ⲟⲩⲥⲩⲛⲁⲅⲱⲅⲏ ⲉⲛⲁϣⲱⲥ ⲙⲛⲡⲗⲁⲟⲥ ⲧⲏⲣϥ ⲉⲧϩⲙⲟⲟⲥ ϩⲙⲡⲕⲁϩ ⲛⲕⲏⲙⲉ ϩⲣⲁⲓ ϩⲙⲡⲁⲑⲟⲩⲣⲏⲥ ⲉⲩϫⲱ ⲙⲙⲟⲥ ⲛⲁϥ
ϫⲉ . ⲡϣⲁϫⲉ ⲉⲛⲧⲁⲕϫⲟⲟϥ ⲛⲁⲛ ϩⲙⲡⲣⲁⲛ ⲙⲡϫⲟⲉⲓⲥ ⲛⲧⲛⲛⲁⲥⲱⲧⲙ ⲛⲥⲱⲕ ⲁⲛ ⲛϩⲏⲧϥ
ϫⲉϩⲛⲟⲩⲉⲓⲣⲉ ⲧⲛⲛⲁⲉⲓⲣⲉ ⲛϣⲁϫⲉ ⲛⲓⲙ ⲉⲧⲛⲏⲩ ⲉⲃⲟⲗ ϩⲛⲣⲱⲛ ⲉⲧⲣⲉⲛⲣ ⲑⲩⲥⲓⲁ ⲛⲧⲉⲣⲱ ⲛⲧⲡⲉ ⲁⲩⲱ ⲛⲧⲛⲟⲩⲱⲧⲛ ⲛⲁⲥ ⲥ ⲉⲃⲟⲗ ⲛϩⲉⲛⲟⲩⲱⲧⲛ ⲕⲁⲧⲁⲧϩⲉ ⲉⲧⲛⲉⲓⲣⲉ ⲙⲙⲟⲥ ⲁⲛⲟⲛ ⲙⲛⲛⲉⲛⲉⲓⲟⲧⲉ ⲙⲛⲛⲉⲛⲉⲣⲱⲟⲩ ⲙⲛⲛⲉⲛⲁⲣⲭⲱⲛ ϩⲛⲙⲡⲟⲗⲓⲥ ⲛⲓⲟⲩⲇⲁ ⲙⲛⲡⲃⲟⲗ ⲛⲧϩⲓⲏⲙ ⲁⲩⲱ ⲛⲉⲁⲛⲥⲓ ⲛⲟⲉⲓⲕ ⲡⲉ ⲁⲛ ϣⲱⲡⲉ ⲉⲛⲥⲙⲟⲛⲧ ⲁⲩⲱ ⲙⲡⲛⲛⲁⲩ ⲉⲡⲉⲧϩⲟⲟⲩ
ⲛⲧⲉⲣⲛⲗⲟ ⲇⲉ ⲉⲛⲣ ⲑⲩⲥⲓⲁ ⲛⲧⲉⲣⲱ ⲛⲧⲡⲉ ⲁⲛⲥⲃⲟⲕ ⲧⲏⲣⲛ ⲁⲩⲱ ⲁⲛⲱϫⲛ ϩⲛⲧⲥⲏϥⲉ ⲙⲛⲡϩⲉⲃⲱⲱⲛ
ⲁⲛⲟⲛ ϭⲉ ⲧⲛⲛⲁⲧⲁⲗⲉ ϣⲟⲩϩⲏⲛⲉ ⲉϩⲣⲁⲓ ⲛⲧⲉⲣⲱ ⲛⲧⲡⲉ ⲁⲩⲱ ⲧⲛⲛⲁⲟⲩⲱⲧⲛ ⲛⲁⲥ ⲉⲃⲟⲗ ⲛϩⲉⲛⲟⲩⲱⲧⲛ ⲙⲏ ⲁⲧϫⲛ ⲛⲉⲛϩⲟⲟⲩⲧ ⲛⲧⲁⲛⲧⲁⲙⲓⲟ ⲛⲁⲥ ⲛϩⲉⲛⲭⲁⲃⲱⲛⲏ ⲁⲩⲱ ⲁⲛⲟⲩⲱⲧⲛ ⲛⲁⲥ ⲉⲃⲟⲗ ⲛⲟⲩⲏⲣⲡ
ⲡⲉϫⲉⲓⲉⲣⲉⲙⲓⲁⲥ ⲙⲡⲗⲁⲟⲥ ⲧⲏⲣϥ ⲛⲇⲩⲛⲁⲧⲟⲥ ⲙⲛⲛⲉϩⲓⲟⲙⲉ ⲙⲡⲗⲁⲟⲥ ⲧⲏⲣϥ ⲛⲉⲛⲧⲁⲩⲟⲩⲱϣⲃ ⲛⲁϥ ⲛϩⲉⲛϣⲁϫⲉ ⲉϥϫⲱ ⲙⲙⲟⲥ ⲛⲁⲩ
ϫⲉⲙⲏ ⲛⲧⲉⲑⲩⲥⲓⲁ ⲁⲛ ⲉⲛⲧⲁⲧⲉⲧⲛⲁⲁⲥ ϩⲛⲙⲡⲟⲗⲓⲥ ⲛⲓⲟⲩⲇⲁ ⲙⲛⲡⲃⲟⲗ ⲛⲧϩⲓⲏⲙ ⲛⲧⲱⲧⲛ ⲙⲛⲛⲉⲧⲛⲉⲓⲟⲧⲉ ⲙⲛⲛⲉⲧⲛⲣⲣⲱⲟⲩ ⲙⲛⲛⲉⲧⲛⲁⲣⲭⲱⲛ ⲙⲛⲡⲗⲁⲟⲥ ⲙⲡⲕⲁϩ ⲧⲉⲛⲧⲁϥⲣ ⲡⲉⲥ ⲥ ⲙⲉⲉⲩⲉ ⲛϭⲓⲡϫⲟⲉⲓⲥ ⲉⲁⲥⲉⲓ ⲉϩⲣⲁⲓ ⲉϫⲙⲡⲉϥϩⲏⲧ
ⲙⲡϥⲉϣ ϥⲓ ϭⲉ ⲉⲣⲟϥ ⲛϭⲓⲡϫⲟⲉⲓⲥ ⲙⲡⲉⲙⲧⲟ ⲉⲃⲟⲗ ⲛⲙⲡⲟⲛⲏⲣⲓⲁ ⲛⲛⲉⲧⲛϩⲃⲏⲩⲉ ⲁⲩⲱ ⲉⲃⲟⲗ ϩⲛⲛⲃⲟⲧⲉ ⲉⲛⲧⲁⲧⲉⲧⲛⲁⲁⲩ ⲁⲡⲉⲧⲛⲕⲁϩ ϣⲱⲡⲉ ⲉⲩϫⲁⲓⲉ ⲙⲛⲟⲩⲙⲁ ⲉⲙⲉⲩⲙⲟⲟϣⲉ ϩⲓϫⲱϥ ⲁⲩⲱ ⲉⲩⲥⲁϩⲟⲩ ⲛⲧϩⲉ ⲙⲡϩⲟⲟⲩ ⲛϩⲟⲟⲩ
ⲙⲡⲉⲙⲧⲟ ⲉⲃⲟⲗ ⲛⲛⲉⲧⲉⲧⲛⲧⲁⲗⲉ ϣⲟⲩϩⲏⲛⲉ ⲛⲁⲩ ⲉϩⲣⲁⲓ ⲙⲛⲛⲉⲛⲧⲁⲧⲉⲧⲛⲣ ⲛⲟⲃⲉ ⲉⲡϫⲟⲉⲓⲥ ⲛϩⲏⲧⲟⲩ ⲁⲩⲱ ⲙⲡⲉⲧⲛⲥⲱⲧⲙ ⲛⲥⲁⲡϫⲟⲉⲓⲥ ⲟⲩⲇⲉ ⲙⲡⲉⲧⲛⲙⲟⲟϣⲉ ϩⲛⲛⲉϥⲟⲩⲁϩ ⲥⲁϩⲛⲉ ⲙⲛⲡⲉϥⲛⲟⲙⲟⲥ ⲙⲛⲛⲉϥⲙⲛⲧⲙⲛⲧⲣⲉ ⲁⲛⲉⲓⲡⲉⲧϩⲟⲟⲩ ⲧⲏⲣⲟⲩ ⲉⲓ ⲉϩⲣⲁⲓ ⲉϫⲱⲧⲛ
ⲁⲩⲱ ⲡⲉϫⲉⲓⲉⲣⲉⲙⲓⲁⲥ ⲙⲡⲗⲁⲟⲥ ⲧⲏⲣϥ ⲙⲛⲛⲉϩⲓⲟⲙⲉ ϫⲉⲥⲱⲧⲙ ⲉⲡϣⲁϫⲉ ⲙⲡϫⲟⲉⲓⲥ
ⲧⲁⲓ ⲧⲉ ⲧϩⲉ ⲉⲛⲧⲁϥϫⲟⲟⲥ ⲛϭⲓⲡϫⲟⲉⲓⲥ ⲡⲛⲟⲩⲧⲉ ⲙⲡⲓⲥⲣⲁⲏⲗ ϫⲉⲛⲧⲱⲧⲛ ⲙⲛⲛⲉⲧⲛϩⲓⲟⲙⲉ ⲁⲧⲉⲧⲛϣⲁϫⲉ ϩⲛⲧⲉⲧⲛⲧⲁⲡⲣⲟ ⲁⲩⲱ ⲁⲧⲉⲧⲛϫⲱⲕ ⲉⲃⲟⲗ ϩⲛⲛⲉⲧⲛϭⲓϫ ⲉⲧⲉⲧⲛϫⲱ ⲙⲙⲟⲥ ϫⲉϩⲛⲟⲩⲉⲓⲣⲉ ⲧⲛⲛⲁⲉⲓⲣⲉ ⲛϩⲉⲛϩⲟⲙⲟⲗⲟⲅⲓⲁ ⲛⲉⲛⲧⲁⲛϫⲟⲟⲩ ⲉⲧⲣⲉⲛⲧⲁⲗⲉ ⲑⲩⲥⲓⲁ ⲉϩⲣⲁⲓ ⲛⲧⲉⲣⲱ ⲛⲧⲡⲉ ⲁⲩⲱ ⲉⲩⲱⲧⲛ ⲛⲁⲥ ⲉⲃⲟⲗ ⲛϩⲉⲛⲏⲣⲡ ϩⲛⲟⲩⲙⲟⲩⲛ ⲉⲃⲟⲗ ⲁⲧⲉⲧⲛⲙⲟⲩⲛ ⲉⲃⲟⲗ ϩⲛⲛⲉⲧⲛϩⲟⲙⲟⲗⲟⲅⲓⲁ ⲁⲩⲱ ϩⲛⲟⲩⲉⲓⲣⲉ ⲁⲧⲉⲧⲛⲁⲁⲩ
ⲉⲧⲃⲉⲡⲁⲓ ⲥⲱⲧⲙ ⲉⲡϣⲁϫⲉ ⲙⲡϫⲟⲉⲓⲥ ⲛⲁⲓⲟⲩⲇⲁ ⲧⲏⲣⲟⲩ ⲛⲉⲧϩⲙⲟⲟⲥ ϩⲙⲡⲕⲁϩ ⲛⲕⲏⲙⲉ ⲉⲓⲥ ϩⲏⲏⲧⲉ ⲁⲉⲓⲱⲣⲕ ϩⲙⲡⲁⲛⲟϭ ⲛⲣⲁⲛ ⲡⲉϫⲉⲡϫⲟⲉⲓⲥ ϫⲉⲉϣⲱⲡⲉ ⲉⲣⲉⲡⲁⲣⲁⲛ ϫⲓⲛⲧⲉⲛⲟⲩ ⲛⲁϭⲱ ϩⲛⲧⲧⲁⲡⲣⲟ ⲛⲛⲁⲓⲟⲩⲇⲁ ⲧⲏⲣⲟⲩ ⲉⲧⲣⲉⲩϫⲟⲟⲥ ϫⲉϥⲟⲛϩ ⲛϭⲓⲡϫⲟⲉⲓⲥ ⲡϫⲟⲉⲓⲥ ⲉϫⲙⲡⲕⲁϩ ⲧⲏⲣϥ ⲛⲕⲏⲙⲉ
ϫⲉⲉⲓⲥϩⲏⲏⲧⲉ ⲁⲛⲟⲕ ⲁⲉⲓⲣⲟⲉⲓⲥ ⲉϩⲣⲁⲓ ⲉϫⲱⲟⲩ ⲉⲧϩⲙⲕⲟⲟⲩ ⲁⲩⲱ ⲉⲧⲙⲣ ⲡⲉⲧⲛⲁⲛⲟⲩϥ ⲛⲁⲩ ⲛⲥⲉⲱϫⲛ ⲛϭⲓⲛⲁⲓⲟⲩⲇⲁ ⲧⲏⲣⲟⲩ ⲛⲉⲧⲟⲩⲏϩ ϩⲙⲡⲕⲁϩ ⲛⲕⲏⲙⲉ ϩⲛⲧⲥⲏϥⲉ ⲙⲛⲡⲉϩⲕⲟ ϣⲁⲛⲧⲟⲩⲱϫⲛ
ⲁⲩⲱ ⲡⲉⲧⲛⲁⲛⲟⲩϩⲙ ϩⲛⲧⲥⲏϥⲉ ⲥⲉⲛⲁⲕⲧⲟⲟⲩ ⲉⲃⲟⲗ ϩⲙⲡⲕⲁϩ ⲛⲕⲏⲙⲉ ⲉⲡⲕⲁϩ ⲛⲓⲟⲩⲇⲁ ⲉⲩⲥⲟⲃⲕ ϩⲛⲧⲉⲩⲏⲡⲉ ⲁⲩⲱ ⲥⲉⲛⲁⲉⲓⲙⲉ ⲧⲏⲣⲟⲩ ⲛϭⲓⲛϣⲱϫⲡ ⲛⲓⲟⲩⲇⲁ ⲛⲁⲓ ⲉⲛⲧⲁⲩⲣ ⲣⲙⲛϭⲟⲉⲓⲗⲉ ϩⲙⲡⲕⲁϩ ⲛⲕⲏⲙⲉ ϫⲉϣⲁϫⲉ ⲛⲛⲓⲙ ⲡⲉⲧⲥⲙⲟⲛⲧ ⲡⲱⲓ ⲡⲉ ⲡⲉ ϫⲛ ⲡⲱⲟⲩ ⲡⲉ
ⲁⲩⲱ ⲡⲁⲓ ⲟⲩⲙⲁⲉⲓⲛ ⲛⲏⲧⲛ ⲡⲉ ϫⲉϯⲛⲁϭⲙ ⲡⲉⲧⲛϣⲓⲛⲉ ⲁⲛⲟⲕ ⲉϩⲉⲛⲡⲉⲧϩⲟⲟⲩ ⲡⲉϫⲉⲡϫⲟⲉⲓⲥ
ⲧⲁⲓ ⲧⲉ ⲧϩⲉ ⲉⲛⲧⲁⲡϫⲟⲉⲓⲥ ϫⲟⲟⲥ ϫⲉⲉⲓⲥϩⲏⲏⲧⲉ ⲁⲛⲟⲕ ϯⲛⲁϯ ⲛⲟⲩⲁⲫⲣⲏ ⲡⲣⲣⲟ ⲛⲕⲏⲙⲉ ⲉϩⲣⲁⲓ ⲉⲛϭⲓϫ ⲙⲡⲉϥϫⲁϫⲉ ⲁⲩⲱ ⲉϩⲣⲁⲓ ⲉⲛϭⲓϫ ⲛⲛⲉⲧⲕⲱⲧⲉ ⲛⲥⲁⲧⲉϥⲯⲩⲭⲏ ⲛⲧϩⲉ ⲉⲛⲧⲁⲓϯ ⲛⲥⲉⲇⲉⲕⲓⲁⲥ ⲡⲣⲣⲟ ⲛⲓⲟⲩⲇⲁ ⲉϩⲣⲁⲓ ⲉⲛϭⲓϫ ⲛⲛⲁⲃⲟⲩⲭⲟⲇⲟⲛⲟⲥⲟⲣ ⲡⲣⲣⲟ ⲛⲧⲃⲁⲃⲩⲗⲱⲛ ⲡⲉϥϫⲁϫⲉ ⲁⲩⲱ ⲡⲉⲧϣⲓⲛⲉ ⲛⲥⲁⲧⲉϥⲯⲩⲭⲏ
ⲡϣⲁϫⲉ ⲉⲛⲧⲁⲓⲉⲣⲉⲙⲓⲁⲥ ⲡⲉⲡⲣⲟⲫⲏⲧⲏⲥ ϫⲟⲟϥ ⲃⲃⲁⲣⲟⲩⲭ ⲡϣⲏⲣⲉ ⲛⲛⲏⲣⲉⲓⲁⲥ ⲛⲧⲉⲣⲉϥⲥϩⲁⲓ ⲛⲛⲉⲓϣⲁϫⲉ ⲉⲩϫⲱⲱⲙⲉ ⲉⲃⲟⲗ ϩⲛⲧⲧⲁⲡⲣⲟ ⲛⲓⲉⲣⲉⲙⲓⲁⲥ ϩⲛⲧⲙⲉϩϥⲧⲟ ⲛⲣⲟⲙⲡⲉ ⲛⲓⲱⲁⲕⲓⲙ ⲡϣⲏⲣⲉ ⲛⲓⲱⲥⲓⲁⲥ ⲡⲣⲣⲟ ⲛⲓⲟⲩⲇⲁ
ⲧⲁⲓ ⲧⲉ ⲧϩⲉ ⲉⲛⲧⲁϥϫⲟⲟⲥ ⲛϭⲓⲡϫⲟⲉⲓⲥ ⲡⲛⲟⲩⲧⲉ ⲙⲡⲓⲥⲣⲁⲏⲗ ⲉϩⲣⲁⲓ ⲉϫⲱⲕ ⲃⲁⲣⲟⲩⲭ
ϫⲉⲁⲕϫⲟⲟⲥ ϫⲉⲟⲩⲟⲉⲓ ⲛⲁⲓ ⲟⲩⲟⲉⲓ ⲛⲁⲓ ϫⲉⲁⲡϫⲟⲉⲓⲥ ⲟⲩⲉϩ ⲟⲩϩⲓⲥⲉ ⲉϫⲙⲡⲁⲙⲕⲁϩ ⲁⲓⲛⲕⲟⲧⲕ ϩⲛϩⲉⲛⲁϣ ⲁϩⲟⲙ ⲁⲩⲱ ⲙⲡⲓϭⲓⲛⲉ ⲛⲟⲩⲁⲛⲁⲡⲁⲩⲥⲓⲥ
ⲁϫⲓⲥ ⲛⲁϥ ⲛⲧⲉⲓϩⲉ ϫⲉⲧⲁⲓ ⲧⲉ ⲧϩⲉ ⲉⲛⲧⲁϥϫⲟⲟⲥ ⲛϭⲓⲡϫⲟⲉⲓⲥ ϫⲉⲉⲓⲥϩⲏⲏⲧⲉ ⲁⲛⲟⲕ ⲛⲉⲛⲧⲁⲓⲕⲟⲧⲟⲩ ϯⲛⲁϣⲣϣⲱⲣⲟⲩ ⲁⲩⲱ ⲛⲉⲛⲧⲁⲓⲧⲟϭⲟⲩ ϯⲛⲁⲡⲟⲣⲕⲟⲩ
ⲛⲧⲟⲕ ϩⲱⲱⲕ ⲕϣⲓⲛⲉ ⲛⲁⲕ ⲛⲥⲁϩⲉⲛⲛⲟϭ ⲙⲡⲣϣⲓⲛⲉ ϭⲉ ⲛⲥⲱⲟⲩ ϫⲉⲉⲓⲥϩⲏⲏⲧⲉ ⲁⲛⲟⲕ ϯⲛⲁⲉⲓⲛⲉ ⲛϩⲉⲛⲡⲉⲧϩⲟⲟⲩ ⲉϫⲛⲥⲁⲣⲝ ⲛⲓⲙ ⲡⲉϫⲉⲡϫⲟⲉⲓⲥ ⲁⲩⲱ ϯⲛⲁϯ ⲛⲧⲉⲕⲯⲩⲭⲏ ⲉⲧⲣⲉⲥⲟⲩϫⲁⲓ ϩⲛⲙⲁ ⲛⲓⲙ ⲉⲧⲕⲛⲁⲃⲱⲕ ⲉⲣⲟⲟⲩ ⲙⲙⲁⲩ .
ⲡⲁϣⲏⲣⲉ ϩⲁⲣⲉϩ ⲉⲛⲁϣⲁϫⲉ ⲁⲩⲱ ϩⲉⲡⲛⲁⲉⲛⲧⲟⲗⲏ ϩⲁⲧⲏⲕ ⲙⲁⲧⲁⲓⲉⲡⲛⲟⲩⲧⲉ ⲧⲁⲣⲉⲕϭⲙϭⲟⲙ ⲁⲩⲱ ⲙⲡⲣⲣϩⲟⲧⲉ ϩⲏⲧϥ ⲛⲕⲉⲟⲩⲁ ⲛⲃⲗⲗⲁϥ
ϩⲁⲣⲉϩ ⲇⲉ ⲉⲛⲁⲉⲛⲧⲟⲗⲏ ⲛⲧⲁⲣⲉⲕⲱⲛϩ ϯ ⲛⲛⲁϣⲁϫⲉ ⲉⲛⲉⲕⲧⲏⲏⲃⲉ ⲛⲧϩⲉ ⲛϩⲉⲛⲕⲉⲕⲉ ⲛⲃⲁⲗ
ⲥϩⲁⲓⲥⲟⲩ ⲇⲉ ⲉϫⲙⲡⲡⲱϫϭ ⲙⲡⲉⲕϩⲏⲧ
ⲁϫⲓⲥ ⲛⲧⲥⲟⲫⲓⲁ ϫⲉⲧⲉⲕⲥⲱⲛⲉ ⲧⲉ ⲁⲩⲱ ϫⲉⲧⲉⲕⲣⲱⲙⲉ ⲧⲉ ⲧⲙⲛⲧⲣⲙⲛϩⲏⲧ ϫⲡⲟⲥ ⲇⲉ ⲛⲁⲕ
ⲉⲥⲉϩⲁⲣⲉϩ ⲉⲣⲟⲕ ⲉⲩⲥϩⲓⲙⲉ ⲉⲛⲧⲱⲕ ⲁⲛ ⲁⲩⲱ ⲉⲥϩⲟⲟⲩ ⲉⲥϣⲁⲛϣⲁϫⲉ ϩⲛϩⲉⲛϣⲁϫⲉ ⲛϩⲙⲟⲧ
ⲉⲥϭⲱϣⲧ ⲅⲁⲣ ⲉⲃⲟⲗ ϩⲙⲡϣⲟⲩϣⲧ ⲙⲡⲉⲥⲏⲓ ⲉⲛϩⲓⲣ
ⲡϣⲓⲣⲉ ⲉⲧⲥⲛⲁⲛⲁⲩ ⲉⲣⲟϥ ⲛⲁⲧϩⲏⲧ ⲉϥϣⲁⲁⲧ ⲛⲥⲃⲱ
ⲉϥⲙⲟⲟϣⲉ ϩⲁⲧⲛⲛⲕⲗϫⲉ ⲛⲛϩⲓⲣ ⲙⲡⲉⲥⲏⲓ
ⲉϥϣⲁϫⲉ ϩⲙⲡⲕⲁⲕⲉ ⲙⲡⲛⲁⲩ ⲛⲣⲟⲩϩⲉ ⲉⲣⲉⲡⲙⲁ ϩⲟⲣⲕ ⲉⲣⲟⲩϩⲉ ϩⲉⲛⲟⲩⲕⲁⲕⲉ
ϣⲁⲣⲉⲧⲉⲥϩⲓⲙⲉ ⲧⲱⲙⲛⲧ ⲉⲣⲟϥ ϩⲛⲟⲩⲥⲙⲟⲧ ⲙⲡⲟⲣⲛⲏ ⲧⲁⲓ ⲉϣⲁⲥⲧⲣⲉⲡϩⲏⲧ ⲛⲛϣⲏⲣⲉ ϣⲏⲙ ϫⲓϥⲟϭⲥ
ⲥⲁⲥⲱⲟⲩ ⲇⲉ ⲁⲩⲱ ⲟⲩϣⲛⲁ ⲧⲉ ⲙⲉⲣⲉⲛⲉⲥⲟⲩⲉⲣⲏⲧⲉ ⲇⲉ ϭⲱ ϩⲙⲡⲉⲥⲏⲓ
ϣⲁⲥⲟⲩⲟⲉⲓϣ ⲅⲁⲣ ⲉⲥⲕⲱⲧⲉ ϩⲓⲃⲟⲗ ⲟⲩⲟⲉⲓϣ ⲇⲉ ⲉⲥϭⲟⲣϭ ϩⲁⲧⲛⲛⲕⲗϫⲉ ⲛⲓⲙ ϩⲛⲛⲉⲡⲗⲁⲧⲓⲁ
ⲙⲛⲛⲥⲱⲥ ϣⲁⲥⲁⲙⲁϩⲧⲉ ⲙⲙⲟϥ ⲛⲥϯⲡⲓ ⲉⲣⲱϥ ϩⲛⲟⲩϩⲟ ⲇⲉ ⲛⲁⲧϣⲓⲡⲉ ϣⲁⲥϫⲟⲟⲥ ⲛⲁϥ
ϫⲉⲟⲩⲑⲩⲥⲓⲁ ⲛⲉⲓⲣⲏⲛⲓⲕⲏ ⲛⲁⲓ ⲡⲉ ⲡϩⲟⲟⲩ ϯⲛⲁϯ ⲛⲛⲁⲉⲣⲁⲧⲉ
ⲉⲧⲃⲉⲡⲁⲓ ⲁⲓⲉⲓ ⲉⲃⲟⲗ ⲉⲧⲱⲙⲛⲧ ⲉⲣⲟⲕ ⲉⲓⲟⲩⲉϣⲡⲉⲕϩⲟ ⲁⲓϩⲉ ⲉⲣⲟϥ
ⲁⲓⲥⲱⲙⲛⲧ ⲙⲡⲁϭⲗⲟϭ ϩⲛϩⲉⲛⲕⲉⲣⲉⲁ ⲁⲓⲡⲟⲣϣϥ ⲇⲉ ⲛⲁⲙⲫⲓⲧⲁⲡⲟⲥ ⲛⲧⲉⲕⲏⲙⲉ
ⲁⲓⲛⲟⲩϫϭ ⲙⲡⲁϭⲗⲟϭ ϩⲛⲟⲩⲕⲣⲟⲕⲟⲥ ⲁⲩⲱ ⲡⲁⲏⲓ ϩⲛⲟⲩⲕⲓⲛⲁⲙⲱⲙⲟⲛ
ⲁⲙⲟⲩ ⲛⲧⲛⲙⲧⲟⲛ ⲙⲙⲟⲛ ϩⲛⲟⲩⲙⲛⲧϣⲃⲏⲣ ϣⲁϩⲧⲟⲟⲩⲉ ⲁⲙⲟⲩ ⲛⲧⲛϩⲱⲗϭ ϩⲛⲟⲩⲙⲉ
ⲙⲡⲁϩⲁⲓ ⲅⲁⲣ ϩⲙⲡⲁⲏⲓ ⲁⲛ ⲁϥⲃⲱⲕ ⲉⲩϩⲓⲏ ⲉⲥⲟⲩⲏⲩ
ⲉⲣⲉⲟⲩⲧⲱⲱⲙⲉ ϩⲛⲛⲉϥϭⲓϫ ϩⲓⲧⲛⲟⲩⲙⲏⲏϣⲉ ⲛϩⲟⲟⲩ ⲉϥⲛⲁⲕⲟⲧϥ ⲉⲡⲉϥⲏⲓ
ⲁⲥⲡⲗⲁⲛⲁ ⲇⲉ ⲙⲙⲟϥ ϩⲛⲟⲩⲛⲟϭ ⲛϩⲟⲙⲓⲗⲓⲁ ⲛϣⲁϫⲉ ⲁⲥⲙⲟⲣϥ ⲇⲉ ⲛϩⲉⲛⲛϩⲁϭⲉ ⲛⲉ ⲉⲃⲟⲗ ϩⲛⲛⲉⲥⲥⲡⲟⲧⲟⲩ ⲁⲥⲑⲓⲟϥ ⲉⲃⲟⲗ
ⲛⲧⲟϥ ⲇⲉ ⲁϥⲟⲩⲁϩϥ ⲛⲥⲱⲥ ⲉϥϣⲧⲣⲧⲱⲣ ⲛⲧϩⲉ ⲛⲟⲩⲙⲁⲥⲉ ⲉⲩⲛⲁⲛⲧϥ ⲉⲡⲉϥⲙⲁⲛⲕⲟⲛⲥϥ ⲁⲩⲱ ⲛⲧϩⲉ ⲛⲟⲩⲟⲩϩⲟⲣ ⲉϥϭⲉⲡⲏ ⲉⲧⲁⲁϥ ⲉⲡⲉⲕⲗⲁⲗ
ⲏ ⲛⲧϩⲉ ⲛⲟⲩⲉⲓⲟⲩⲗ ⲉⲁⲩϣⲟⲟϭⲉϥ ⲛⲟⲩⲥⲟⲧⲉ ⲉⲡⲉϥϩⲏⲡⲁⲣ ϥϭⲉⲡⲏ ⲇⲉ ⲛⲧϩⲉ ⲛⲟⲩϩⲁⲗⲏⲧ ⲉⲩⲡⲁϣ ⲛϥⲥⲟⲟⲩⲛ ⲁⲛ ϫⲉⲡⲙⲁ ⲙⲡⲉϥⲧⲏⲩ ⲡⲉ
ⲧⲉⲛⲟⲩ ϭⲉ ⲡⲁϣⲏⲣⲉ ⲥⲱⲧⲙ ⲉⲣⲟⲓ ⲛⲅϯϩⲧⲏⲕ ⲉⲛϣⲁϫⲉ ⲛⲣⲱⲓ
ⲙⲡⲣⲧⲣⲉⲡⲉⲕϩⲏⲧ ⲣⲓⲕⲉ ⲉⲛⲉⲥϩⲓⲟⲟⲩⲉ
ⲁⲥⲕⲛⲥⲟⲩⲙⲏⲏϣⲉ ⲅⲁⲣ ⲁⲥⲧⲁⲩⲟⲟⲩ ⲉϩⲣⲁⲓ ⲁⲩⲱ ϩⲉⲛⲁⲧⲏⲡⲉ ⲛⲉ ⲛⲧⲁⲥϩⲟⲧⲃⲟⲩ
ⲉⲣⲉⲛⲉⲥϩⲓⲟⲟⲩⲉ ⲃⲏⲕ ⲉⲛⲏⲓ ⲛⲁⲙⲛⲧⲉ ⲉⲩⲃⲏⲕ ⲇⲉ ⲉⲡⲉⲥⲏⲧ ⲉⲛⲧⲁⲙⲓⲉⲓⲟⲛ ⲙⲡⲙⲟⲩ
ⲉϣϫⲉ ϩⲉⲛⲙⲉⲣⲓⲧ ⲛⲉ ⲛⲉⲕⲙⲁ ⲛϣⲱⲡⲉ ⲡϫⲟⲉⲓⲥ ⲛⲛϭⲟⲙ
ⲁⲧⲁⲯⲩⲭⲏ ⲟⲩⲁϣⲟⲩ ⲁⲩⲱ ⲁⲥϣⲱⲥ ⲙⲛⲥⲁ ⲛⲉⲕⲁⲩⲗⲏ ⲡϫⲟⲉⲓⲥ ⲁⲡⲁϩⲏⲧ ⲙⲛⲧⲁⲥⲁⲣⲝ ⲧⲉⲗⲏⲗ ⲉϫⲙⲡⲛⲟⲩⲧⲉ ⲉⲧⲟⲛϩ
ⲕⲁⲓ ⲅⲁⲣ ⲁⲩϫⲁϫ ϭⲛⲟⲩⲏⲓ ⲛⲁϥ ⲁⲩⲱ ⲁⲩϭⲣⲙⲡϣⲁⲛ ϭⲛⲟⲩⲙⲁϩ ⲛⲁⲥ ⲡⲙⲁ ⲉⲧⲥⲛⲁⲕⲁⲛⲉⲥϣⲏⲣⲉ ⲛϩⲏⲧϥ
ⲛⲉⲕⲑⲩⲥⲓⲁⲥⲧⲏⲣⲓⲟⲛ ⲡϫⲟⲉⲓⲥ ⲛⲛϭⲟⲙ ⲡⲁⲣⲣⲟ ⲁⲩⲱ ⲡⲁⲛⲟⲩⲧⲉ
ⲛⲁⲓⲁⲧⲟⲩ ⲛⲟⲩⲟⲛ ⲛⲓⲙ ⲉⲧⲟⲩⲏϩ ϩⲙⲡⲉⲕⲏⲓ ⲥⲉⲛⲁⲥⲙⲟⲩ ⲉⲣⲟⲕ ϣⲁⲉⲛⲉϩ ⲛⲉⲛⲉϩ ⲇⲓⲁⲯⲁⲗⲙⲁ ⲛⲁⲓⲁⲧϥ ⲙⲡⲣⲱⲙⲉ ⲉⲧⲕⲛⲁϣⲟⲡϥ ⲉⲣⲟⲕ ⲡϫⲟⲉⲓⲥ
ⲁϥⲕⲱ ⲛϩⲉⲛⲙⲉⲉⲩⲉ ϩⲙⲡⲉϥϩⲏⲧ ⲉⲡⲉⲓⲁ ⲙⲡⲣⲓⲙⲉ ⲡⲙⲁ ⲉⲛⲧⲁϥⲥⲙⲛⲧϥ ⲕⲁⲓ ⲅⲁⲣ ⲡⲉⲧⲥⲙⲛⲛⲟⲙⲟⲥ ⲛⲁϯ ⲛϩⲉⲛⲥⲙⲟⲩ
ⲥⲉⲛⲁⲙⲟⲟϣⲉ ⲉⲃⲟⲗ ϩⲛⲟⲩϭⲟⲙ ⲉⲩϭⲟⲙ ⲡⲛⲟⲩⲧⲉ ⲛⲛⲛⲟⲩⲧⲉ ⲛⲁⲟⲩⲱⲛϩ ⲉⲃⲟⲗ ϩⲛⲥⲓⲱⲛ
ⲥⲱⲧⲙ ⲉⲡⲁϣⲗⲏⲗ ⲡϫⲟⲉⲓⲥ ⲡⲛⲟⲩⲧⲉ ⲛⲛϭⲟⲙ ϫⲓⲥⲙⲏ ⲉⲣⲟⲓ ⲡⲛⲟⲩⲧⲉ ⲛⲓⲁⲕⲱⲃ ⲇⲓⲁⲯⲁⲗⲙⲁ
ⲁⲛⲁⲩ ⲡⲛⲟⲩⲧⲉ ⲧⲉⲛⲛⲁϣⲧⲉ ⲛⲅϭⲱϣⲧ ⲉϫⲙⲡϩⲟ ⲙⲡⲉⲕⲭⲣⲓⲥⲧⲟⲥ
ϫⲉⲛⲁⲛⲟⲩⲟⲩϩⲟⲟⲩ ⲛⲟⲩⲱⲧ ϩⲛⲛⲉⲕⲁⲩⲗⲏ ⲉϩⲟⲩⲉ ϣⲟ ⲙⲡⲉⲩⲃⲟⲗ ⲁⲓⲥⲟⲧⲡⲥ ⲛⲁⲓ ⲛϩⲟⲩⲟ ⲉⲧⲣⲉⲩⲛⲟϫⲧ ϩⲙⲡⲏⲓ ⲙⲡⲛⲟⲩⲧⲉ ⲉϩⲟⲩⲉ ⲟⲩⲱϩ ϩⲛⲙⲙⲁ ⲛϣⲱⲡⲉ ⲛⲛⲣⲉϥⲣⲛⲟⲃⲉ
ϫⲉⲡϫⲟⲉⲓⲥ ⲡⲛⲟⲩⲧⲉ ⲙⲉ ⲙⲡⲛⲉⲩⲙⲁ ⲙⲛⲧⲙⲉ ⲁⲩⲱ ϥⲛⲁϯ ⲛⲟⲩⲭⲁⲣⲓⲥ ⲙⲛⲟⲩⲉⲟⲟⲩ ⲛⲉⲧⲙⲟⲟϣⲉ ϩⲛⲟⲩⲙⲛⲧⲃⲁⲗϩⲏⲧ ⲙⲡϫⲟⲉⲓⲥ ⲛⲁϥⲟϭⲟⲩ ⲁⲛ ⲛⲛⲁⲅⲁⲑⲟⲛ
ⲡϫⲟⲉⲓⲥ ⲡⲛⲟⲩⲧⲉ ⲛⲛϭⲟⲙ ⲛⲁⲓⲁⲧϥ ⲙⲡⲣⲱⲙⲉ ⲉⲧⲛⲁϩⲉⲗⲡⲓⲍⲉ ⲉⲣⲟⲕ
ⲧⲱⲇⲏ ⲛⲛⲧⲱⲣⲧⲣ ⲁⲓϫⲓϣⲕⲁⲕ ⲉϩⲣⲁⲓ ⲉⲣⲟⲕ ⲡϫⲟⲉⲓⲥ ϩⲛⲛⲉⲧϣⲏⲕⲡϫⲟⲉⲓⲥ ⲥⲱⲧⲙ ⲉⲡⲁϩⲣⲟⲟⲩ
ⲙⲁⲣⲉⲛⲉⲕⲙⲁⲁϫⲉ ϯϩⲧⲏⲩ ⲉⲡⲉϩⲣⲟⲟⲩ ⲙⲡⲁⲥⲟⲡⲥ
ⲡϫⲟⲉⲓⲥ ⲉⲕϣⲁⲛϯϩⲧⲏⲕ ⲉⲁⲛⲟⲙⲓⲁ ⲛⲓⲙ ⲡⲉⲧⲛⲁϣⲁϩ ⲉⲣⲁⲧϥ
ϫⲉⲉⲣⲉⲡⲕⲱ ⲉⲃⲟⲗ ⲛⲧⲟⲟⲧⲕ ⲉⲧⲃⲉⲡⲉⲕⲣⲁⲛ ⲁⲓϩⲩⲡⲟⲙⲉⲓⲛⲉ ⲉⲣⲟⲕ ⲡϫⲟⲉⲓⲥ
ⲁⲧⲁⲯⲩⲭⲏ ϩⲩⲡⲟⲙⲉⲓⲛⲉ ⲉⲡⲉⲕϣⲁϫⲉ
ⲁⲧⲁⲯⲩⲭⲏ ϩⲉⲗⲡⲓⲍⲉ ⲉⲡϫⲟⲉⲓⲥ ϫⲓⲛϩⲧⲟⲟⲩⲉ ϣⲁⲣⲟⲩϩⲉ ⲙⲁⲣⲉⲡⲓⲥⲣⲁⲏⲗ ϩⲉⲗⲡⲓⲍⲉ ⲉⲡϫⲟⲉⲓⲥ ϫⲓⲛⲧⲟⲩⲣϣⲉ ⲛϩⲧⲟⲟⲩⲉ
ϫⲉⲉⲣⲉⲡⲛⲁ ⲛⲧⲙⲡϫⲟⲉⲓⲥ ⲁⲩⲱ ⲟⲩⲛⲟⲩⲛⲟϭ ⲛⲥⲱⲧⲉ ϩⲁⲧⲏϥ
ⲁⲩⲱ ⲛⲧⲟϥ ⲡⲉⲧⲛⲁⲥⲉⲧ ⲡⲓⲥⲣⲁⲏⲗ ⲉⲃⲟⲗ ϩⲛⲛⲉϥⲁⲛⲟⲙⲓⲁ ⲧⲏⲣⲟⲩ
ϩⲣⲁⲓ ϩⲛⲧϣⲟⲣⲡⲉ ⲛⲣⲟⲙⲡⲉ ⲛⲇⲁⲣⲓⲟⲥ ⲡϣⲏⲣⲉ ⲛⲁⲥⲩⲏⲣⲟⲥ ⲉⲃⲟⲗϩⲙ ⲡⲉⲥⲡⲉⲣⲙⲁ ⲛⲙⲙⲏⲇⲟⲥ ⲡⲁⲓ ⲛⲧⲁϥⲣⲣⲣⲟ ⲉϫⲉⲛ ⲧⲙⲛⲧⲣⲣⲟ ⲛⲛⲉⲭⲁⲗⲇⲁⲓⲟⲥ
ⲁⲛⲟⲕ ⲇⲉ ⲇⲁⲛⲓⲏⲗ ⲁⲓⲉⲓⲙⲉ ϩⲣⲁⲓ ϩⲛⲛϫⲱⲱⲙⲉⲉⲧⲏⲡ ⲛⲛⲉⲣⲟⲙⲡⲉ ⲙⲡϣⲁϫⲉ ⲛⲧⲉⲡϫⲟⲉⲓⲥ ⲛⲧⲁϥⲡⲱϩ ϣⲁⲓⲉⲣⲏⲙⲓⲁⲥ ⲡⲉⲡⲣⲟⲫⲏⲧⲏⲥ ϣϥⲉ ⲛⲣⲟⲙⲡⲉ ⲉⲡϫⲱⲕ ⲉⲃⲟⲗ ⲙⲡϣⲱϥ ⲛⲧϩⲓⲉⲣⲟⲩⲥⲁⲗⲏⲙ
ⲁⲩⲱ ⲁⲓϯ ⲙⲡⲁϩⲟ ⲛⲁϩⲣⲙ ⲡϫⲟⲉⲓⲥ ⲡⲛⲟⲩⲧⲉ ⲉϣⲓⲛⲉⲛⲥⲁ ⲟⲩϣⲗⲏⲗ ⲙⲛⲟⲩⲥⲟⲡⲥ ⲙⲛϩⲉⲛⲛⲏⲥⲧⲉⲓⲁ ⲙⲛⲟⲩϭⲟⲟⲩⲛⲉ
ⲁⲓϣⲗⲏⲗ ⲉϩⲣⲁⲓ ⲉⲡϫⲟⲉⲓⲥ ⲡⲁⲛⲟⲩⲧⲉ ⲁⲩⲱ ⲁⲓⲉⲝⲟⲙⲟⲗⲟⲅⲉⲓ ⲉⲓϫⲱⲙⲙⲟⲥ ϫⲉⲡϫⲟⲉⲓⲥ ⲡⲛⲟϭ ⲛⲛⲟⲩⲧⲉ ⲡⲉϣⲡⲏⲣⲉ ⲉⲕϩⲁⲣⲉϩ ⲉⲧⲉⲕⲇⲓⲁⲑⲏⲕⲏ ⲙⲛⲡⲉⲕⲛⲁ ⲛⲛⲉⲧⲙⲉ ⲙⲙⲟⲕ ⲁⲩⲱ ⲛⲉⲧϩⲁⲣⲉϩ ⲉⲛⲉⲕⲉⲛⲧⲟⲗⲏ
ⲁⲛⲉⲣⲛⲟⲃⲉ ⲁⲛϫⲓⲛϭⲟⲛⲥ ⲁⲛⲁⲛⲟⲙⲉⲓ ⲁⲛⲯⲁϩⲱⲱⲛ ⲉⲃⲟⲗ ⲁⲛⲣⲁⲕⲧⲉⲛ ⲉⲃⲟⲗ ⲛⲛⲉⲕⲉⲛⲧⲟⲗⲏ ⲁⲩⲱ ⲉⲃⲟⲗ ⲛⲛⲉⲕϩⲁⲡ
ⲙⲡⲉⲛⲥⲱⲧⲙ ⲛⲥⲁⲛⲉⲕϩⲙϩⲁⲗ ⲛⲉⲡⲣⲟ ⲫⲏⲧⲏⲥ ⲛⲁⲓ ⲛⲧⲁⲩϣⲁϫⲉ ϩⲙⲡⲉⲕⲣⲁⲛ ⲛⲁϩⲣⲉⲛ ⲛⲉⲛⲉⲣⲱⲟⲩ ⲙⲛⲛⲉⲛⲁⲣⲭⲱⲛ ⲙⲛⲛⲉⲛⲉⲓⲟⲧⲉ ⲁⲩⲱ ⲛⲁϩⲣⲙ ⲡⲗⲁⲟⲥ ⲧⲏⲣⲉϥ ⲙⲡⲕⲁϩ
ⲧⲇⲓⲕⲁⲓⲟⲥⲩⲛⲏ ⲉⲥϣⲟⲟⲡⲛⲁⲕ ⲡϫⲟⲉⲓⲥ ⲁⲩⲱ ⲡϣⲓⲡⲉ ⲙⲡϩⲟ ⲉϥϣⲟⲟⲡ ⲛⲁⲛ ⲛⲧϩⲉ ⲙⲡϩⲟⲟⲩ ⲛϩⲟⲟⲩ ⲙⲡⲣⲱⲙⲉ ⲛⲓⲟⲩⲇⲁ ⲙⲛⲛⲉⲧⲟⲩⲏϩ ϩⲛⲧϩⲓⲉⲣⲟⲩⲥⲁⲗⲏⲙ ⲙⲛⲡⲓⲥⲣⲁⲏⲗⲧⲏⲣϥ ⲛⲉⲧϩⲏⲛ ⲉϩⲟⲩⲛ ⲙⲛⲛⲉⲧⲉⲙⲡⲟⲩⲉ ϩⲣⲁⲓ ϩⲙⲡⲕⲁϩ ⲧⲏⲣϥⲛⲧⲁⲕϫⲟⲟⲣⲟⲩ ⲉⲃⲟⲗ ⲛϩⲏⲧϥ ϩⲣⲁⲓ ϩⲛⲧⲉⲩⲙⲛⲧⲁⲧⲥⲱⲧⲙ ⲛⲧⲁⲩⲁⲁⲥ ⲛϩⲏⲧⲕ ⲡϫⲟⲉⲓⲥ
ⲡϣⲓⲡⲉ ⲙⲡϩⲟ ⲉϥϣⲟⲟⲡ ⲛⲁⲛ ⲙⲛⲛⲉⲛⲉⲣⲱⲟⲩ ⲁⲩⲱ ⲛⲛⲁⲣⲭⲱⲛ ⲙⲛⲛⲉⲛⲉⲓⲟⲧⲉ ⲛⲁⲓ ⲛⲧⲁⲛⲉⲣⲛⲟⲃⲉ
ⲙⲙⲛⲧϣⲛϩⲧⲏϥ ⲙⲛⲛⲕⲱ ⲉⲃⲟⲗ ⲉⲩϣⲟⲟⲡ ⲛⲁⲕ ⲡϫⲟⲉⲓⲥ ⲡⲉⲛⲛⲟⲩⲧⲉ ϫⲉⲁⲛⲥⲁϩⲱⲱⲛ ⲉⲃⲟⲗ ⲙⲙⲟⲕ
ⲁⲩⲱ ⲙⲡⲉⲛⲥⲱⲧⲙ ⲛⲥⲁⲧⲉⲥⲙⲏ ⲙⲡϫⲟⲉⲓⲥ ⲡⲉⲛⲛⲟⲩⲧⲉ ⲉⲧⲣⲉⲛⲙⲟⲟϣⲉ ϩⲣⲁⲓ ϩⲙⲡⲉϥⲛⲟⲙⲟⲥ ⲛⲁⲓ ⲛⲧⲁϥⲧⲁⲁⲩ ⲙⲡⲉⲛⲉⲙⲧⲟ ⲉⲃⲟⲗ ϩⲛⲧϭⲓϫ ⲛⲛⲉϥϩⲙϩⲁⲗ ⲛⲉⲡⲣⲟⲫⲏⲧⲏⲥ
ⲁⲩⲱ ⲡⲓⲥⲣⲁⲏⲗ ⲧⲏⲣϥ ⲁϥⲡⲁⲣⲁⲃⲁ ⲙⲡⲉⲕⲛⲟⲙⲟⲥ ⲁⲩⲱⲁⲩⲣⲁⲕⲧⲟⲩ ⲉⲧⲙⲥⲱⲧⲙ ⲛⲥⲁⲧⲉⲕⲥⲙⲏ ⲁϥⲉⲓ ⲉϩⲣⲁⲓ ⲉϫⲱⲛ ⲛϭⲓⲡⲥⲁϩⲟⲩ ⲙⲛⲡⲁⲛⲁϣ ⲉⲧⲥⲏϩ ϩⲙⲡⲛⲟⲙⲟⲥ ⲙⲙⲱⲩⲥⲏⲥ ⲡϩⲙϩⲁⲗⲙⲡⲛⲟⲩⲧⲉ ϫⲉⲁⲛⲉⲣⲛⲟⲃⲉ ⲉⲣⲟϥ
ⲁⲩⲱ ⲁϥⲧⲁϩⲟ ⲉⲣⲁⲧⲟⲩ ⲛⲛⲉϥϣⲁϫⲉ ⲛⲁⲓ ⲛⲧⲁϥϫⲟⲟⲩ ⲉϩⲣⲁⲓ ⲉϫⲱⲛ ⲙⲛⲛⲣⲉϥϯ ϩⲁⲡ ⲛⲁⲓ ⲛⲧⲁⲩⲕⲣⲓⲛⲉ ⲙⲙⲟⲛ ⲉⲉⲓⲛⲉ ⲉϩⲣⲁⲓ ⲉϫⲱⲛ ⲛϩⲛⲛⲟϭ ⲙⲡⲉⲧϩⲟⲟⲩ ⲛⲁⲓⲙⲡⲟⲩϣⲱⲡⲉ ϩⲁⲧⲡⲉ ⲧⲏⲣⲥ ⲕⲁⲧⲁⲛⲉⲛⲧⲁⲩϣⲱⲡⲉ ϩⲛⲧϩⲓⲉⲣⲟⲩⲥⲁⲗⲏⲙ
ⲕⲁⲧⲁⲧϩⲉ ⲉⲧⲥⲏϩ ϩⲙⲡⲛⲟⲙⲟⲥ ⲙⲙⲱⲩⲥⲏⲥ ⲛⲉⲓⲡⲉⲧϩⲟⲟⲩ ⲧⲏⲣⲟⲩ ⲁⲩⲉⲓ ⲉϩⲣⲁⲓ ⲉϫⲱⲛ ⲁⲩⲱ ⲙⲡⲉⲛⲥⲟⲡⲥ ⲙⲡϩⲟ ⲙⲡϫⲟⲉⲓⲥ ⲡⲉⲛⲛⲟⲩⲧⲉ ⲉⲧⲣⲉⲛⲕⲧⲟⲛ ⲉⲃⲟⲗ ϩⲛⲛⲉⲛϫⲓⲛϭⲟⲛⲥ ⲁⲩⲱ ⲉⲉⲓⲙⲉ ϩⲙⲙⲉ ⲛⲓⲙ
ⲁ ⲡϫⲟⲉⲓⲥ ⲡⲉⲛⲛⲟⲩⲧⲉ ϯϩⲧⲏϥ ⲉϩⲣⲁⲓ ⲉϫⲉⲛ ⲧⲉⲛⲕⲁⲕⲓⲁ ⲁϥⲉⲛⲧⲟⲩ ⲉϩⲣⲁⲓ ⲉϫⲱⲛ ϫⲉⲟⲩⲗⲓⲕⲁⲓⲟⲥ ⲡⲉ ⲡϫⲟⲉⲓⲥ ⲡⲉⲛⲛⲟⲩⲧⲉⲉϩⲣⲁⲓ ⲉϫⲛⲛⲉϥϩⲃⲏⲩⲉ ⲧⲏⲣⲟⲩ ⲛⲧⲁϥⲁⲁⲩ ⲁⲩⲱ ⲙⲡⲉⲛⲥⲱⲧⲙⲛⲥⲁ ⲧⲉϥⲥⲙⲏ
ⲧⲉⲛⲟⲩ ϭⲉ ⲡϫⲟⲉⲓⲥ ⲡⲉⲛⲛⲟⲩⲧⲉ ⲡⲁⲓ ⲛⲧⲁⲕⲉⲓⲛⲉⲛⲡⲉⲕⲗⲁⲟⲥ ⲉⲃⲟⲗϩⲙ ⲡⲕⲁϩ ⲛⲕⲏⲙⲉ ϩⲣⲁⲓ ϩⲛⲟⲩϭⲓϫ ⲉⲥϫⲟⲟⲣ ⲁⲩⲱ ⲁⲕⲉⲓⲣⲉ ⲛⲁⲕ ⲛⲟⲩⲣⲁⲛ ⲛⲧϩⲉ ⲙⲡϩⲟⲟⲩ ⲛϩⲟⲟⲩ ⲁⲛⲉⲣⲛⲟⲃⲉ ⲁⲛⲁⲛⲟⲙⲉⲓ
ⲡϫⲟⲉⲓⲥ ϩⲣⲁⲓ ϩⲛⲛⲉⲕⲙⲛⲧⲛⲁ ⲧⲏⲣⲟⲩ ⲙⲁⲣⲉϥⲕⲧⲟϥ ⲛϭⲓⲡⲉⲕϭⲱⲛⲧ ⲙⲛⲧⲉⲕⲟⲣⲅⲏ ⲉⲃⲟⲗ ϩⲛⲧϩⲓⲉⲣⲟⲩⲥⲁⲗⲏⲙ ⲡⲉⲕⲧⲟⲟⲩ ⲉⲧⲟⲩⲁⲁⲃ ϫⲉⲁⲛⲉⲣⲛⲟⲃⲉ ϩⲣⲁⲓ ϩⲛⲛⲉⲛϫⲓⲛϭⲟⲛⲥ ⲙⲛⲛⲁⲛⲉⲛⲉⲓⲟⲧⲉ ⲑⲓⲗⲏⲙⲙⲛ ⲡⲉⲕⲗⲁⲟⲥ ⲁⲩϣⲱⲡⲉ ⲉⲩⲛⲟϭⲛⲉϭ ϩⲣⲁⲓ ϩⲛⲛⲉⲧϩⲙ ⲡⲛⲕⲱⲧⲉⲧⲏⲣⲟⲩ
ⲧⲉⲛⲟⲩ ϭⲉ ⲡϫⲟⲉⲓⲥ ⲡⲛⲟⲩⲧⲉ ⲥⲱⲧⲙ ⲉⲡⲉϣⲗⲏⲗ ⲙⲡⲉⲕϩⲙϩⲁⲗ ⲙⲛⲛⲉϥⲥⲟⲡⲥ ⲛⲅⲟⲩⲱⲛϩ ⲉⲃⲟⲗ ⲙⲡⲉⲕϩⲟ ⲉϩⲣⲁⲓ ⲉϫⲙⲡⲉⲕⲙⲁ ⲉⲧⲟⲩⲁⲁⲃ ⲉⲧⲟ ⲛϫⲁⲓⲉ ⲉⲧⲃⲏⲏⲧⲕ ⲡϫⲟⲉⲓⲥ
ⲡⲁⲛⲟⲩⲧⲉ ⲣⲓⲕⲉ ⲙⲡⲉⲕⲙⲁⲁϫⲉ ⲛⲅⲥⲱⲧⲉⲙ ⲁⲟⲩⲱⲛ ⲛⲛⲉⲕⲃⲁⲗ ⲛⲅⲛⲁⲩ ⲉⲡⲉⲛⲧⲁⲕⲟ ⲙⲛⲡⲧⲁⲕⲟ ⲛⲧⲉⲕⲡⲟⲗⲓⲥ ⲧⲁⲓ ⲛⲧⲁⲩⲉⲡⲓⲕⲁⲗⲉⲓ ⲙⲡⲉⲕⲣⲁⲛ ⲉϩⲣⲁⲓ ⲉϫⲱⲥ ϫⲉⲉϩⲣⲁⲓ ⲁⲛ ⲉϫⲛⲛⲉⲛⲇⲓⲕⲁⲓⲟⲥⲩⲛⲏ ⲁⲛⲟⲛ ⲉⲛⲛⲁⲛⲟⲩϫⲉ ⲛⲛⲉⲛⲙⲛⲧϣⲉⲛⲉ ϩⲧⲏϥ ⲙⲡⲉⲕⲉⲙⲧⲟ ⲉⲃⲟⲗ ⲁⲗⲗⲁ ⲉϩⲣⲁⲓ ⲉϫⲛⲛⲉⲕⲙⲛⲧϣⲛ ϩⲧⲏϥ ⲉⲧⲛⲁϣⲱⲟⲩ ⲡϫⲟⲉⲓⲥ
ⲥⲱⲧⲙ ⲉⲣⲟⲛ ⲡϫⲟⲉⲓⲥ ⲕⲱ ⲛⲁⲛ ⲉⲃⲟⲗ ⲡϫⲟⲉⲓⲥ ϯϩⲧⲏⲕ ⲡϫⲟⲉⲓⲥ ⲁⲣⲓⲥ ⲉⲧⲃⲏⲏⲧⲕ ⲛⲅⲧⲙⲱⲥⲕ ⲡⲁⲛⲟⲩⲧⲉ ϫⲉⲡⲉⲕⲣⲁⲛ ⲁⲩⲧⲁⲩⲟϥ ⲉϩⲣⲁⲓ ⲉϫⲛⲧⲉⲕⲡⲟⲗⲓⲥ ⲁⲩⲱ ⲉϩⲣⲁⲓ ⲉϫⲙⲡⲉⲕⲗⲁⲟⲥ
ⲁⲓⲧⲉⲓ ⲇⲉ ⲉⲓϣⲁϫⲉ ⲁⲩⲱⲉⲓϣⲗⲏⲗ ⲉⲓⲧⲁⲩⲟ ⲛⲛⲁⲛⲟⲃⲉ ⲙⲛⲛⲛⲟⲃⲉ ⲙⲡⲁⲗⲁⲟⲥ ⲙⲡⲓⲥⲣⲁⲏⲗ ⲁⲩⲱⲉⲓⲛⲟⲩϫ ⲙⲡⲁⲛⲁ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲡⲁⲛⲟⲩⲧⲉ ⲉⲧⲃⲉⲡⲧⲟⲟⲩ ⲉⲧⲟⲩⲁⲁⲃ ⲛⲧⲉⲡⲁⲛⲟⲩⲧⲉ
ⲁⲓⲧⲉⲓ ⲉⲓϣⲁϫⲉ ϩⲣⲁⲓ ϩⲙⲡⲁϣⲗⲏⲗ ⲉⲓⲥ ϩⲏⲏⲧⲉ ⲉⲓⲥ ⲡⲣⲱⲙⲉ ⲅⲁⲣⲃⲣⲓⲏⲗ ⲡⲉⲛⲧⲁⲓⲛⲁⲩ ⲉⲣⲟϥ ϩⲛⲧϩⲟⲣⲁⲥⲓⲥ ⲛϣⲟⲣⲡ ⲉϥϩⲏⲗ ⲁϥϫⲱϩ ⲉⲣⲟⲓ ⲛⲧϩⲉ ⲙⲡⲛⲁⲩ ⲛⲧⲉⲑⲩⲥⲓⲁ ⲙⲡⲛⲁⲩ ⲛⲣⲟⲩϩⲉ
ⲁϥⲧⲁⲙⲟⲓ ⲁⲩⲱ ⲁϥϣⲁϫⲉ ⲛⲙⲙⲁⲓ ⲉϥϫⲱⲙⲙⲟⲥ ϫⲉⲇⲁⲛⲓⲏⲗ ⲧⲉⲛⲟⲩ ⲛⲧⲁⲓⲉⲓ ⲉⲃⲟⲗ ⲉⲧⲥⲁⲃⲟⲕ ⲉⲧⲙⲛⲧⲣⲉⲙⲛϩⲏⲧ
ϩⲣⲁⲓ ϩⲛⲧⲁⲣⲭⲏ ⲙⲡⲉⲕⲥⲟⲡⲥ ⲁϥⲉⲓ ⲉⲃⲟⲗ ⲛϭⲓⲡϣⲁϫⲉ ⲁⲛⲟⲕ ϩⲱ ⲁⲓⲉⲓ ⲉⲧⲁⲙⲟⲕ ϫⲉⲛⲧⲟⲕ ⲟⲩⲣⲱⲙⲉ ⲛϣⲟⲩⲁϣϥ ⲁⲩⲱⲙⲉⲕⲙⲟⲩⲕ ϩⲣⲁⲓ ϩⲙⲡϣⲁϫⲉ ⲁⲩⲱ ⲛⲅⲉⲓⲙⲉ ϩⲙⲡϭⲱⲗⲡ ⲉⲃⲟⲗ
ϣⲃⲉ ⲛϩⲉⲃⲇⲱⲙⲁⲥ ⲁⲩⲧⲟϣⲟⲩ ⲉϫⲙⲡⲉⲕⲗⲁⲟⲥ ⲁⲩⲱ ⲉϫⲛⲧⲡⲟⲗⲓⲥ ⲉⲧⲟⲩⲁⲁⲃ ⲉⲧⲣⲉϥϫⲱⲕ ⲉⲃⲟⲗ ⲛϭⲓⲡⲛⲟⲃⲉ ⲁⲩⲱ ⲛⲥⲉⲥⲫⲣⲁⲅⲓⲍⲉⲛⲉⲛⲛⲟⲃⲉ ⲉⲃⲱⲧⲉ ⲉⲃⲟⲗ ⲛⲉⲛϫⲓⲛϭⲟⲛⲥ ⲁⲩⲱ ⲉⲕⲱ ⲉⲃⲟⲗ ⲛⲛϫⲓⲛϭⲟⲛⲥ ⲉⲉⲓⲛⲉ ⲛⲧⲇⲓⲕⲁⲓⲟⲥⲩⲛⲏ ⲛϣⲁ ⲉⲛⲉϩ ⲁⲩⲱ ⲉⲥⲫⲣⲁⲅⲓⲍⲉ ⲛⲧϩⲟⲣⲁⲥⲓⲥ ⲙⲛⲟⲩⲡⲣⲟⲫⲏⲧⲏⲥ ⲉⲧⲱϩⲥ ⲙⲡⲉⲧⲟⲩⲁⲁⲃ ⲛⲛⲉⲧⲟⲩⲁⲁⲃ
ⲁⲩⲱ ⲕⲛⲁⲉⲓⲙⲉ ⲛⲅⲛⲟⲉⲓ ϫⲓⲛⲡⲓ ⲉⲃⲟⲗ ⲙⲡϣⲁϫⲉ ⲉⲟⲩⲱϣⲃ ⲁⲩⲱⲉⲕⲱⲧ ⲛⲧϩⲓⲉⲣⲟⲩⲥⲁⲗⲏⲙ ϣⲁⲉϩⲣⲁⲓ ⲉⲡϩⲩⲅⲟⲩⲙⲉⲛⲟⲥ ⲡⲉⲭⲣⲓⲥⲧⲟⲥ ⲥⲁϣϥⲉ ⲛϩⲉⲃⲇⲱⲙⲁⲥ ⲁⲩⲱ ⲥⲉⲥⲛⲟⲟⲩⲥⲉ ⲛϩⲉⲃⲇⲱⲙⲁⲥ ⲁⲩⲱ ⲛϥⲕⲟⲧϥ ⲛⲥⲉⲕⲱⲧ ⲛⲧⲉⲡⲗⲁⲧⲓⲁ ⲙⲛⲡⲯⲟⲃⲧ ⲉⲧϩⲓⲃⲟⲗ ⲛⲧⲉⲛⲉⲟⲩⲟⲉⲓϣ ϣⲱⲡⲉⲉⲩϣⲟⲩⲉⲓⲧ
ⲙⲛⲛⲥⲁⲧⲥⲉ ⲥⲛⲟⲟⲩⲥⲉ ⲇⲉ ⲛϩⲉⲃⲇⲱⲙⲁⲥ ⲥⲉⲛⲁⲃⲱⲧⲉ ⲉⲃⲟⲗ ⲙⲡⲧⲱϩⲥ ⲛⲧⲉⲡϩⲁⲡ ϣⲱⲡⲉ ⲛⲁϥ ⲉⲩⲡⲉⲧϣⲟⲩⲉⲓⲧⲁⲛ ⲧⲡⲟⲗⲓⲥ ⲇⲉ ⲙⲛⲡⲡⲉⲧⲟⲩⲁⲁⲃ ϥⲛⲁⲧⲁⲕⲟⲟⲩ ⲙⲛⲡϩⲩⲅⲟⲩⲙⲉⲛⲟⲥ ⲉⲧⲛⲏⲩ ⲛϥϣⲁⲁⲧⲟⲩ ϩⲛⲟⲩⲕⲁⲧⲁⲕⲗⲩⲥⲙⲟⲥ ⲛϥⲕⲱ ⲙⲙⲟⲟⲩϣⲁ ⲡϫⲱⲕ ⲉⲃⲟⲗ ⲙⲡⲡⲟⲗⲉⲙⲟⲥ ⲉⲧⲧⲏϣ ϩⲣⲁⲓ ϩⲛϩⲉⲛⲧⲁⲕⲟ
ⲟⲩⲕⲣⲓⲧⲏⲥ ⲛⲥⲁⲃⲉ ϣⲁϥϯⲥⲃⲱ ⲙⲡⲉϥⲗⲁⲟⲥ ⲁⲩⲱ ⲧϩⲏⲅⲉⲙⲟⲛⲓⲁ ⲛⲟⲩⲥⲁⲃⲉ ⲛⲁϣⲱⲡⲉ ⲉⲥⲧⲏϣ
ⲛⲧϩⲉ ⲙⲡⲉⲕⲣⲓⲧⲏⲥ ⲛⲟⲩⲗⲁⲟⲥ ⲧⲁⲓ ⲧⲉ ⲧϩⲉ ⲛⲛⲉⲧϣⲙϣⲉ ⲛⲁϥ ⲛⲧϩⲉ ⲙⲡⲛⲟϭ ⲛⲟⲩⲡⲟⲗⲓⲥ ⲧⲁⲓ ⲧⲉ ⲧϩⲉ ⲛⲟⲩⲟⲛ ⲛⲓⲙ ⲉⲧⲟⲩⲏϩ ⲛϩⲏⲧⲥ
ⲟⲩⲣⲣⲟ ⲛⲁⲧⲥⲃⲱ ϣⲁϥⲥⲱⲣⲙ ⲙⲡⲉϥⲗⲁⲟⲥ ⲁⲩⲱ ϣⲁⲣⲉⲟⲩⲡⲟⲗⲓⲥϭⲱⲣϭ ϩⲛⲧⲙⲛⲧⲣⲙⲛⲧϩⲏⲧ ⲛⲟⲩϫⲱⲱⲣⲉ
ⲉⲣⲉⲧⲉⲝⲟⲩⲥⲓⲁ ⲙⲡⲕⲁϩ ϩⲛⲧϭⲓϫ ⲙⲡϫⲟⲉⲓⲥ ⲁⲩⲱ ϣⲁϥⲧⲟⲩⲛⲉⲥⲡϣⲁⲩ ⲉϩⲣⲁⲓ ⲉϫⲱϥ ϩⲙⲡⲉⲟⲩⲟⲉⲓϣ
ⲉⲣⲉⲡⲥⲟⲟⲩⲧⲛ ⲙⲡⲣⲱⲙⲉ ϩⲛⲧϭⲓϫ ⲙⲡϫⲟⲉⲓⲥ ⲁⲩⲱ ϣⲁϥϯⲡⲉϥⲉⲟⲟⲩ ϩⲓⲡϩⲟ ⲛⲟⲩⲅⲣⲁⲙⲙⲁⲧⲉⲩⲥ
ⲙⲡⲣⲛⲟⲩϭⲥ ⲉⲡⲉⲧϩⲓⲧⲟⲩⲱⲕ ϩⲓϫⲓⲛϭⲟⲛⲥ ⲛⲓⲙ ⲁⲩⲱ ⲙⲡⲣⲣⲗⲁⲁⲩ ⲛϩⲱⲃ ⲉϥⲥⲏϣ
ⲧⲙⲛⲧϫⲁⲥⲓϩⲏⲧ ϣⲁⲩⲙⲉⲥⲧⲱⲥ ϩⲓⲧⲙⲡϫⲟⲉⲓⲥ ⲙⲛⲛⲣⲱⲙⲉ ⲁⲩⲱ ⲉⲃⲟⲗ ϩⲓⲧⲟⲟⲧⲟⲩ ϩⲓⲟⲩⲥⲟⲡ ϣⲁⲥⲉⲓⲣⲉ ⲛⲟⲩϫⲓⲛϭⲟⲛⲥ
ϣⲁⲩⲡⲉⲛⲉⲟⲩⲙⲛⲧⲣⲣⲟ ⲉⲃⲟⲗ ϩⲛⲟⲩϩⲉⲑⲛⲟⲥ ⲉⲩϩⲉⲑⲛⲟⲥ ⲉⲧⲃⲉϫⲓⲛϭⲟⲛⲥ ϩⲓⲥⲱϣ ϩⲓⲭⲣⲏⲙⲁ
ⲁϩⲣⲟϥ ⲡⲕⲁϩ ⲙⲛⲡⲕⲣⲙⲉⲥ ϣⲟⲩϣⲟⲩ ⲙⲙⲟϥ ϫⲉⲛⲧⲁⲓⲛⲟⲩϫⲉ ⲛⲛⲉⲧⲡⲉϥϩⲟⲩⲛ ⲉⲟⲩϫⲁⲓ
ϣⲁⲣⲉⲟⲩⲥⲁⲉⲓⲛϭⲱϣⲧ ⲉⲃⲟⲗ ϩⲏⲧϥ ⲛⲟⲩϣⲱⲛⲉ ⲉⲛⲁϣⲱϥ ⲁⲩⲱ ⲡⲉⲧⲟ ⲛⲣⲣⲟ ⲙⲡϩⲟⲟⲩ ϥⲛⲁⲙⲟⲩ ⲣⲣⲁⲥⲧⲉ
ϩⲙⲡⲧⲣⲉⲡⲣⲱⲙⲉ ⲅⲁⲣ ⲙⲟⲩ ⲉⲣⲉϩⲛϫⲁⲧϥⲉ ⲙⲛϩⲛⲑⲏⲣⲓⲟⲛ ⲙⲛϩⲛϥⲛⲧ ⲛⲁⲕⲗⲏⲣⲟⲛⲟⲙⲉⲓ ⲙⲙⲟϥ
ⲧⲁⲣⲭⲏ ⲛⲧⲙⲛⲧϫⲁⲥⲓϩⲏⲧ ⲡⲉ ⲡⲣⲱⲙⲉ ⲉⲁϥⲥⲁϩⲱϥ ⲉⲃⲟⲗ ⲙⲡϫⲟⲉⲓⲥ ⲁⲩⲱ ⲉⲁⲡⲉϥϩⲏⲧⲥⲁϩⲱϥ ⲉⲃⲟⲗ ⲙⲡⲉⲛⲧⲁϥⲧⲁⲙⲓⲟϥ
ϫⲉⲧⲁⲣⲭⲏ ⲛⲧⲙⲛⲧϫⲁⲥⲓϩⲏⲧ ⲡⲉ ⲡⲛⲟⲃⲉ ⲁⲩⲱ ⲡⲉⲧⲁⲙⲁϩⲧⲉ ⲙⲙⲟⲥ ⲛⲁⲃⲉⲉⲃⲉ ⲛⲧⲃⲟⲧⲉ ⲉⲧⲃⲉⲡⲁⲓ ⲁⲡϫⲟⲉⲓⲥⲧⲣⲉⲩⲣϣⲡⲏⲣⲉ ⲛⲛⲉϥⲙⲟⲕϩⲥ ⲁⲩⲱ ⲁϥϣⲣϣⲱⲣⲟⲩ ⲛϣⲁⲃⲟⲗ
ⲁⲡϫⲟⲉⲓⲥϣⲣϣⲣⲛⲉⲑⲣⲟⲛⲟⲥ ⲛⲛⲁⲣⲭⲱⲛ ⲁⲩⲱ ⲁϥⲑⲙⲥⲟ ⲛϩⲉⲛⲣⲙⲣⲁϣ ⲉⲡⲉⲩⲙⲁ
ⲁⲡϫⲟⲉⲓⲥⲡⲣⲕⲛⲛⲟⲩⲛⲉ ⲛⲛϩⲉⲑⲛⲟⲥ ⲁϥⲧⲱϭⲉ ⲛⲛⲉⲧⲑⲃⲃⲓⲏⲩ ⲉⲡⲉⲩⲙⲁ
ⲁⲡϫⲟⲉⲓⲥϣⲣϣⲣⲛⲉⲭⲱⲣⲁ ⲛⲛϩⲉⲑⲛⲟⲥ ⲁϥⲟϫⲛⲟⲩ ϣⲁⲛⲥⲛⲧⲉ ⲙⲡⲕⲁϩ
ⲁϥⲧⲣⲉϩⲟⲓⲛⲉ ⲛϩⲏⲧⲟⲩ ϣⲟⲟⲩⲉ ⲉⲁϥⲧⲁⲕⲟⲟⲩ ⲁϥϥⲓ ⲙⲡⲉⲩⲣⲡⲙⲉⲉⲩⲉ ϩⲓϫⲙⲡⲕⲁϩ
ⲙⲡⲟⲩⲥⲛⲧⲧⲙⲛⲧϫⲁⲥⲓϩⲏⲧ ⲛⲛⲣⲱⲙⲉ ⲟⲩⲇⲉ ⲧⲟⲣⲅⲏ ⲙⲡϭⲱⲛⲧ ⲛⲛϣⲏⲣⲉ ⲛⲛⲉϩⲓⲟⲙⲉ
ⲁϣ ⲡⲉ ⲡⲉⲥⲡⲉⲣⲙⲁ ⲉⲧⲧⲁⲓⲏⲩ ⲡⲉⲥⲡⲉⲣⲙⲁ ⲛⲛⲣⲱⲙⲉ ⲡⲉ ⲁϣ ⲡⲉ ⲡⲉⲥⲡⲉⲣⲙⲁ ⲉⲧⲧⲁⲓⲏⲩ ⲛⲉⲧⲣϩⲟⲧⲉ ϩⲏⲧϥ ⲙⲡϫⲟⲉⲓⲥ ⲛⲉ ⲁϣ ⲡⲉ ⲡⲉⲥⲡⲉⲣⲙⲁ ⲉⲧⲥⲏϣ ⲡⲉⲥⲡⲉⲣⲙⲁ ⲛⲛⲣⲱⲙⲉ ⲡⲉ ⲡⲉⲥⲡⲉⲣⲙⲁ ⲉⲧⲥⲏϣ ⲡⲉ ⲛⲉⲧⲡⲁⲣⲁⲃⲁ ⲛⲛⲉⲛⲧⲟⲗⲏ
ⲧⲙⲏⲧⲉ ⲛϩⲉⲛⲥⲛⲏⲩ ⲡⲉ ⲡⲉⲩⲛⲟϭ ⲁⲩⲱ ⲛⲉⲧⲣϩⲟⲧⲉ ϩⲏⲧϥ ⲙⲡϫⲟⲉⲓⲥ ⲛⲉⲧϣⲟⲟⲡ ⲛⲛⲁϩⲣⲁϥ
ⲟⲩⲡⲣⲟⲥⲏⲗⲩⲧⲟⲥ ⲙⲛⲟⲩⲣⲙⲙⲁⲟ ⲙⲛⲟⲩϣⲙⲙⲟ ⲁⲩⲱ ⲡⲉⲧⲧⲁⲓⲏⲩ ⲙⲛⲡϩⲏⲕⲉ ⲡⲉⲩϣⲟⲩϣⲟⲩ ⲡⲉ ⲧϩⲟⲧⲉ ⲙⲡϫⲟⲉⲓⲥ
ⲛϣϣⲉ ⲁⲛ ⲉⲥⲉϣⲟⲩϩⲏⲕⲉ ⲛⲥⲁⲃⲉ ⲁⲩⲱ ⲛϣϣⲉ ⲁⲛ ⲉϯⲉⲟⲟⲩ ⲛⲟⲩⲣⲱⲙⲉ ⲛⲣⲉϥⲣⲛⲟⲃⲉ
ⲟⲩⲛⲟϭ ⲙⲛⲟⲩⲣⲉϥϯϩⲁⲡ ⲙⲛⲟⲩϫⲱⲱⲣⲉ ⲛⲉ ⲉϣⲁⲩϫⲓⲉⲟⲟⲩ ⲙⲛⲡⲉⲧⲟ ⲛⲛⲟϭ ⲛϩⲏⲧⲟⲩ ⲉⲡⲉⲧⲣϩⲟⲧⲉ ϩⲏⲧϥ ⲙⲡϫⲟⲉⲓⲥ
ⲛⲣⲙϩⲉ ⲛⲁϣⲙϣⲉ ⲛⲛϩⲙϩⲁⲗ ⲛⲥⲁⲃⲉ ⲁⲩⲱ ⲟⲩⲣⲱⲙⲉ ⲛⲣⲙⲛϩⲏⲧ ⲙⲉϥⲕⲣⲙⲣⲙ
ⲙⲡⲣϯⲥⲁⲕ ⲙⲙⲟⲕ ⲉⲣⲡⲉⲕϩⲱⲃ ⲁⲩⲱ ⲙⲡⲣϯⲉⲟⲟⲩ ⲛⲁⲕ ϩⲙⲡⲉⲟⲩⲟⲉⲓϣ ⲙⲡⲉⲕϩⲟϫϩϫ
ⲛⲁⲛⲟⲩⲥ ⲅⲁⲣ ⲉⲕⲣϩⲱⲃ ⲉⲕⲣϩⲟⲩⲟ ⲛⲛⲕⲁ ⲛⲓⲙ ⲉϩⲟⲩⲟ ⲉⲕϯⲉⲟⲟⲩ ⲛⲁⲕ ⲉⲕⲣϭⲣⲱϩ ⲙⲡⲟⲉⲓⲕ
ⲡⲁϣⲏⲣⲉ ⲙⲁⲧⲥⲁⲃⲉⲧⲉⲕⲯⲩⲭⲏ ⲉⲩⲙⲛⲧⲣⲙⲣⲁϣ ⲛⲅϯ ⲛⲁⲥ ⲛⲟⲩⲧⲁⲉⲓⲟ ⲕⲁⲧⲁⲡⲉⲥⲙⲡϣⲁ
ⲛⲓⲙ ⲡⲉⲧⲛⲁⲧⲙⲁⲓⲉⲡⲉⲧⲣⲛⲟⲃⲉ ⲉⲧⲉϥⲯⲩⲭⲏ ⲁⲩⲱ ⲛⲓⲙ ⲡⲉⲧⲛⲁⲧⲙⲁⲓⲉⲡⲉⲧϣⲱⲥ ⲙⲡⲉϥⲱⲛϩ
ⲡⲉⲧⲧⲁⲓⲏⲩ ϩⲛⲧⲉϥⲙⲛⲧⲣⲙⲙⲁⲟ ϥϩⲛ ⲟⲩⲛⲟϭ ⲙⲙⲛⲧϩⲏⲕⲉ ⲁⲩⲱ ⲡⲉⲧⲥⲏϣ ϩⲛⲧⲉϥⲙⲛⲧϩⲏⲕⲉ ϥϩⲛ ⲟⲩⲛⲟϭ ⲙⲙⲛⲧⲣⲙⲙⲁⲟ
… ⲁⲩⲱ ⲛⲧⲉⲧⲛⲥⲉⲙⲁⲛⲏ ⲛⲟⲩⲥⲁⲗⲡⲓⲅⲝ ϩⲛⲑⲉⲕⲟⲩⲁ ⲁⲩⲱ ⲛⲧⲉⲧⲛϥⲓ ⲉϩⲣⲁⲓ ⲛⲟⲩⲙⲁⲉⲓⲛ ⲉϫⲛⲃⲁⲓⲑⲁⲕⲁⲣⲣⲉⲓⲙ …
ⲥⲉⲛⲁϯⲥⲃⲱ ⲛⲉ ⲧϩⲓⲉⲣⲟⲩⲥⲁⲗⲏⲙ ϩⲛⲟⲩϩⲓⲥⲉ ⲙⲛⲟⲩⲙⲁⲥⲧⲓⲝ ⲙⲏⲡⲟⲧⲉ ⲛⲧⲟⲧⲁⲯⲩⲭⲏ ⲟⲩⲉ ⲙⲙⲟⲛⲧⲁⲕⲁⲁⲧⲉ ⲛⲟⲩⲕⲁϩ ⲉⲙⲉⲩⲙⲟⲟϣⲉ ϩⲓϫⲱϥ
ⲁⲓⲧⲁϣⲟ ⲙⲡⲁϭⲱⲛⲧ ⲁⲓⲁⲙⲁϩⲧⲉ ⲙⲙⲟϥ ϯⲛⲁⲡⲱϩⲧ ⲙⲡⲁϭⲱⲛⲧ ⲉϫⲛⲛϣⲏⲣⲉ ϣⲏⲙ ϩⲓⲡⲥⲁⲃⲃⲟⲗ ⲁⲩⲱ ⲧⲥⲩⲛⲁⲅⲱⲅⲏ ⲛⲛⲓϩⲣϣⲓⲣⲉ ϩⲓⲟⲩⲥⲟⲡ ⲟⲩⲣⲱⲙⲉ ⲙⲛⲟⲩⲥϩⲓⲙⲉ ⲥⲉⲛⲁⲧⲁϩⲟⲟⲩ ⲟⲩϩⲗⲗⲟ ⲙⲛⲟⲩⲁ ⲉⲁϥϫⲱⲕ ϩⲛⲛⲉϥϩⲟⲟⲩ
… ⲉⲓⲥ ϩⲏⲏⲧⲉ ⲁⲛⲟⲕ ϯⲛⲁⲉⲓⲛⲉ ⲉϫⲙⲡⲉⲓⲗⲁⲟⲥ ⲛϩⲉⲛⲡⲉⲧϩⲟⲟⲩ ⲁⲩⲱ ⲉϫⲙⲡⲕⲁⲣⲡⲟⲥ ⲛⲧⲉⲩⲙⲛⲧⲁⲧⲥⲱⲧⲙ ϫⲉⲙⲡⲟⲩϯ ϩⲧⲏⲩ ⲉⲡⲁϣⲁϫⲉ ⲁⲩⲕⲱ ⲛⲥⲱⲟⲩ ⲙⲡⲁⲛⲟⲙⲟⲥ
ⲉⲧⲃⲉⲟⲩ ⲧⲉⲧⲛⲉⲓⲛⲉ ⲛⲟⲩⲗⲓⲃⲁⲛⲟⲥ ⲉⲃⲟⲗ ϩⲛⲥⲁⲃⲁ ⲁⲩⲱ ⲟⲩⲕⲓⲛⲛⲁⲙⲱⲙⲟⲛ ⲉⲃⲟⲗ ϩⲛⲟⲩⲕⲁϩ ⲉϥⲟⲩⲏⲩ ⲛⲉⲧⲛϣⲟⲩⲥⲟⲟⲩϣⲉ ⲛⲥⲉⲥⲟⲧⲡ ⲁⲛ ⲁⲩⲱ ⲛⲉⲧⲛⲑⲩⲥⲓⲁ ⲛⲥⲉⲣⲁⲛⲁⲓ ⲁⲛ
ⲉⲧⲃⲉⲡⲁⲓ ⲛⲁⲓ ⲛⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲟⲩ ϫⲉⲉⲓⲥϩⲏⲏⲧⲉ ⲁⲛⲟⲕ ϯⲛⲁⲉⲓⲛⲉ ⲉϫⲙⲡⲉⲓⲗⲁⲟⲥ ⲛⲟⲩϣⲱⲛⲉ ⲛⲥⲉⲣ ϭⲱⲃ ⲛϩⲏⲧϥ ⲛϭⲓⲛⲉⲓⲟⲧⲉ ⲙⲛⲛϣⲏⲣⲉ ϩⲓⲟⲩⲥⲟⲡ ⲟⲩⲧⲉϣⲉ ⲙⲛⲡⲉⲧϩⲓⲧⲟⲩⲱϥ ⲥⲉⲛⲁⲧⲁⲕⲟ
ⲛⲁⲓ ⲛⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲟⲩ ϫⲉⲉⲓⲥϩⲏⲏⲧⲉ ⲟⲩⲛ ⲟⲩⲗⲁⲟⲥ ⲛⲏⲩ ⲉⲃⲟⲗ ϩⲙⲡⲉⲙϩⲓⲧ ⲁⲩⲱ ⲟⲩⲛ ⲟⲩⲛⲟϭ ⲛϩⲉⲑⲛⲟⲥ ⲛⲁⲧⲱⲟⲩⲛ ϫⲓⲛⲁⲣⲏϫϥ ⲙⲡⲕⲁϩ
ⲛⲥⲉⲁⲙⲁϩⲧⲉ ⲛⲟⲩⲡⲓⲧⲉ ⲙⲛⲟⲩϫⲉⲃⲏⲗ ⲟⲩϩⲓⲧⲁⲙⲟⲥ ⲡⲉ ⲛⲉϥⲛⲁⲛⲁ ⲁⲛ …
ⲧϣⲉⲉⲣⲉ ⲙⲡⲁⲗⲁⲟⲥ ⲙⲁⲣⲓⲛⲟⲩϭⲟⲟⲩⲛⲉ ⲛⲧⲉϣⲉϣ ⲕⲉⲣⲙⲉⲥ ⲉϫⲱ ⲛⲧⲉⲉⲓⲣⲉ ⲛⲟⲩⲛⲉϩⲡⲉ ⲙⲛⲟⲩⲧⲟⲉⲓⲧ ⲉⲛⲁϣⲱϥ ⲛⲧϩⲉ ⲉϣϫⲉ ϩⲉⲛⲙⲉⲣⲁⲧⲉ ⲛⲉ ⲛⲧⲁⲩⲥⲱⲣⲙ ⲛⲧⲏ ϫⲉϩⲛⲟⲩϭⲉⲡⲏ ⲙⲛⲟⲩϣⲧⲟⲣⲧⲣ ⲉⲣⲉⲟⲩⲧⲁⲗⲁⲓⲡⲱⲣⲓⲁ ⲉⲓ ⲉϫⲱ ⲙⲛⲟⲩϩⲏⲓⲃⲉ
ⲙⲟⲩⲧⲉ ⲉⲣⲟⲟⲩ ϫⲉⲡϩⲁⲡ ⲉⲧⲥⲧⲏⲩ ⲉⲃⲟⲗ ϫⲉⲁⲡϫⲟⲉⲓⲥ ⲧⲥⲧⲟⲟⲩ ⲉⲃⲟⲗ
ⲁⲥϣⲱⲡⲉ ⲙⲛⲛⲥⲁⲧⲣⲉⲩⲁⲓⲭⲙⲁⲗⲱⲧⲓⲍⲉ ⲙⲡⲓⲥⲣⲁⲏⲗ ⲁⲩⲱ ⲛⲧⲉⲧϩⲓⲏⲙ ⲣ ϫⲁⲓⲉ ⲁϥϩⲙⲟⲟⲥ ⲉϩⲣⲁⲓ ⲛϭⲓⲓⲉⲣⲉⲙⲓⲁⲥ ⲁϥⲣⲓⲙⲉ ⲁϥⲧⲟⲉⲓⲧ ⲙⲡⲉⲓⲧⲟⲉⲓⲧ ⲉϫⲛⲧϩⲓⲏⲙ ⲉϥϫⲱ ⲙⲙⲟⲥ ⲛⲁϣ ⲛϩⲉ ⲁⲥϩⲙⲟⲟⲥ ⲙⲁⲩⲁⲁⲥ ⲛϭⲓⲧⲡⲟⲗⲓⲥ ⲉⲧⲟϣ ⲙⲙⲏⲏϣⲉ ⲁⲥϣⲱⲡⲉ ⲛⲧϩⲉ ⲛⲟⲩⲭⲏⲣⲁ ⲧⲉⲧⲛⲛⲁϣⲱⲥ ϩⲛⲛϩⲉⲑⲛⲟⲥ ⲧⲉⲧⲟ ⲛⲁⲣⲭⲱⲛ ϩⲛⲛⲉⲭⲱⲣⲁ ⲁⲥϣⲱⲡⲉ ⲉⲥϯ ϣⲱⲙ
ϩⲛⲟⲩⲣⲓⲙⲉ ⲁⲥⲣⲓⲙⲉ ⲛⲧⲉⲩϣⲏ ⲁⲩⲱ ⲛⲉⲥⲣⲙⲙⲓⲟⲟⲩⲉ ϣⲟⲩⲟ ⲉϫⲛⲛⲉⲥⲟⲩⲟϭⲉ ⲉⲛϥϣⲟⲟⲡ ⲁⲛ ⲛϭⲓⲡⲉⲧⲛⲁⲥⲗⲥⲱⲗⲥ ⲉⲃⲟⲗ ϩⲛⲛⲉⲧⲙⲉ ⲙⲙⲟⲥ ⲧⲏⲣⲟⲩ ⲟⲩⲟⲛ ⲛⲓⲙ ⲉⲧⲙⲉ ⲙⲙⲟⲥ ⲁⲩⲁⲑⲉⲧⲉⲓ ⲙⲙⲟⲥ ⲁⲩϣⲱⲡⲉ ⲛⲁⲥ ⲉϩⲉⲛϫⲁϫⲉ
ⲁⲩⲡⲉⲛⲉ ⲧ ⲉⲧⲃⲉⲡⲁϣⲁⲓ ⲙⲡⲉⲥⲑⲃⲃⲓⲟ ⲁⲩⲱ ϩⲙⲡⲁϣⲁⲓ ⲛⲧⲉⲥⲙⲛⲧϩⲙϩⲁⲗ ⲁⲥϩⲙⲟⲟⲥ ϩⲛⲛϩⲉⲑⲛⲟⲥ ⲙⲡⲥϩⲉ ⲙⲧⲟⲛ ⲟⲩⲟⲛ ⲛⲓⲙ ⲉⲧⲡⲏⲧ ⲛⲥⲱⲥ ⲁⲩⲧⲁϩⲟⲥ ⲛⲧⲙⲏⲧⲉ ⲛⲛⲉⲧⲑⲗⲓⲃⲉ ⲙⲙⲟⲥ
ⲛⲉϩⲓⲟⲟⲩⲉ ⲛⲥⲓⲱⲛ ⲣ ϩⲏⲃⲉ ϫⲉⲙⲛⲡⲉⲧⲛⲏⲩ ⲉⲡϣⲁ ⲛⲉⲥⲡⲩⲗⲏ ⲧⲏⲣⲟⲩ ⲥⲉⲧⲁⲕⲏⲩ ⲛⲉⲥⲟⲩⲏⲏⲃ ⲥⲉⲁϣ ⲁϩⲟⲙ ⲛⲉⲥⲡⲁⲣⲑⲉⲛⲟⲥ ⲁⲩϥⲓⲧⲟⲩ ⲛⲁⲓⲭⲙⲁⲗⲱⲧⲟⲥ ⲁⲩⲱ ⲛⲧⲟⲥ ϩⲱⲱⲥ ⲛⲉⲥϭⲟⲛⲧ ϩⲣⲁⲓ ⲛϩⲏⲧⲥ
ⲁⲩϣⲱⲡⲉ ⲛϭⲓⲛⲉⲧⲑⲗⲓⲃⲉ ⲙⲙⲟⲥ ⲉⲩⲟ ⲛⲁⲡⲉ ⲉⲣⲟⲥ ⲛⲉⲥϫⲁϫⲉ ⲁⲩⲣⲁϣⲉ ϫⲉⲁⲡϫⲟⲉⲓⲥ ⲑⲃⲃⲓⲟⲥ ⲉϫⲙⲡⲁϣⲁⲓ ⲛⲛⲉⲥⲙⲛⲧϣⲁϥⲧⲉ ⲛⲉⲥϣⲏⲣⲉ ⲕⲟⲩⲓ ⲁⲩⲃⲱⲕ ϩⲛⲟⲩⲁⲓⲭⲙⲁⲗⲱⲥⲓⲁ ⲙⲡⲉⲙⲧⲟ ⲉⲃⲟⲗ ⲙⲡⲉⲧⲑⲗⲓⲃⲉ ⲙⲙⲟⲥ
ⲁⲩϥⲓ ⲉⲃⲟⲗ ⲛⲧϣⲉⲉⲣⲉ ⲛⲥⲓⲱⲛ ⲙⲡⲉⲥⲥⲁ ⲧⲏⲣϥ ⲁⲛⲉⲥⲁⲣⲭⲱⲛ ϣⲱⲡⲉ ⲁϩⲉⲛⲟⲉⲓⲗⲉ ⲉⲛⲥⲉϩⲏⲩ ⲁⲛ ⲉⲙⲁ ⲙⲙⲟⲟⲛⲉ ⲁⲩⲱ ⲛⲉⲩⲙⲟⲟϣⲉ ϩⲛⲟⲩⲙⲛⲧⲁⲧϭⲟⲙ ⲙⲡⲉⲙⲧⲟ ⲉⲃⲟⲗ ⲙⲡⲉⲧϩⲣⲁ ⲛⲥⲱⲟⲩ
ⲁⲥⲣ ⲡⲙⲉⲉⲩⲉ ⲛϭⲓⲑⲓⲏⲙ ⲛⲛⲉϩⲟⲟⲩ ⲙⲡⲉⲥⲑⲃⲃⲓⲟ ⲙⲛⲧⲉⲥⲙⲛⲧⲁⲧⲥⲱⲧⲙ ⲁⲩⲱ ⲛⲉϩⲛⲁⲁⲩ ⲧⲏⲣⲟⲩ ⲉⲧⲥⲙⲉ ⲙⲙⲟⲟⲩ ⲉⲩϣⲟⲟⲡ ⲛⲁⲥ ϩⲛⲛⲉϩⲟⲟⲩ ⲛϣⲟⲣⲡ ϩⲙⲡⲧⲣⲉ ⲡⲉⲥⲗⲁⲟⲥ ϩⲉ ⲉϩⲣⲁⲓ ⲉⲧⲟⲟⲧϥ ⲙⲡⲉⲧⲑⲗⲓⲃⲉ ⲙⲙⲟⲥ ⲉⲛϥϣⲟⲟⲡ ⲁⲛ ⲛϭⲓⲡⲉⲧⲃⲟⲏⲑⲉⲓ ⲉⲣⲟⲥ ⲛⲧⲉⲣⲟⲩⲛⲁⲩ ⲉⲣⲟⲥ ⲛⲧⲉⲓϩⲉ ⲛϭⲓⲛⲉⲥϫⲁϫⲉ ⲁⲩⲥⲱⲃⲉ ⲉϫⲙⲡⲡⲱⲱⲛⲉ ⲉⲃⲟⲗ ⲉⲛⲧⲁϥⲧⲁϩⲟⲥ
ⲁⲥⲣ ⲛⲟⲃⲉ ϩⲛⲟⲩⲛⲟⲃⲉ ⲛϭⲓⲑⲓⲏⲙ ⲉⲧⲃⲉⲡⲁⲓ ⲁⲥϣⲱⲡⲉ ⲉⲩⲛⲟⲉⲓⲛ ⲟⲩⲟⲛ ⲛⲓⲙ ⲉⲧϯ ⲉⲟⲟⲩ ⲛⲁⲥ ⲁⲩⲑⲃⲃⲓⲟⲥ ⲁⲩⲛⲁⲩ ⲅⲁⲣ ⲉⲧⲉⲥⲁⲥⲭⲏⲙⲟⲥⲩⲛⲏ ⲛⲧⲟⲥ ϩⲱⲱⲥ ⲛⲉⲥⲁϣ ⲁϩⲟⲙ ⲁⲥⲕⲟⲧⲥ ⲉⲡⲁϩⲟⲩ
ⲧⲉⲥⲁⲕⲁⲑⲁⲣⲥⲓⲁ ϩⲁⲛⲉⲥⲟⲩⲉⲣⲏⲧⲉ ⲙⲡⲥⲣ ⲡⲙⲉⲉⲩⲉ ⲛⲛⲉⲥϩⲁⲉⲉⲩ ⲁⲩⲱ ⲁⲥⲑⲃⲃⲓⲟ ⲙⲡⲉⲥⲛⲟϭ ⲛⲉⲟⲟⲩ ⲉⲛϥϣⲟⲟⲡ ⲁⲛ ⲛϭⲓⲡⲉⲧⲛⲁⲥⲗⲥⲱⲗⲥ ⲉⲛⲁⲩ ϭⲉ ⲡϫⲟⲉⲓⲥ ⲉⲡⲁⲑⲃⲃⲓⲟ ϫⲉⲁⲡⲁϫⲁϫⲉ ϫⲓⲥⲉ ⲙⲙⲟϥ
ⲁϥⲡⲣϣ ⲧⲟⲟⲧϥ ⲉⲃⲟⲗ ⲉϫⲛⲛⲉⲥϩⲛⲁⲁⲩ ⲧⲏⲣⲟⲩ ⲉⲧⲥⲟⲧⲡ ⲛⲧⲟⲟⲧⲥ ⲛϭⲓⲡⲉⲧⲑⲗⲓⲃⲉ ⲙⲙⲟⲥ ⲁⲥⲛⲁⲩ ⲅⲁⲣ ⲉⲛϩⲉⲑⲛⲟⲥ ⲉⲁⲩⲃⲱⲕ ⲉϩⲟⲩⲛ ⲉⲡⲉⲥⲙⲁ ⲉⲧⲟⲩⲁⲁⲃ ⲛⲁⲓ ⲉⲛⲧⲁⲕⲟⲩⲉϩ ⲥⲁϩⲛⲉ ⲉⲧⲃⲏⲏⲧⲟⲩ ⲉⲧⲙⲧⲣⲉⲩⲃⲱⲕ ⲉϩⲟⲩⲛ ⲉⲧⲉⲕⲕⲗⲏⲥⲓⲁ
ⲡⲉⲥⲗⲁⲟⲥ ⲧⲏⲣϥ ⲥⲉⲁϣ ⲁϩⲟⲙ ⲉⲩⲕⲱⲧⲉ ⲛⲥⲁⲟⲉⲓⲕ ⲉⲧⲣⲉⲧⲉⲯⲩⲭⲏ ⲕⲧⲟⲥ ⲉⲣⲟⲟⲩ ⲁⲛⲁⲩ ϭⲉ ⲡϫⲟⲉⲓⲥ ⲁⲩⲱ ⲛⲅϯ ϩⲧⲏⲕ ϫⲉⲁⲥϣⲱⲡⲉ ⲉⲥⲧⲏϣ
ⲛⲧⲱⲧⲛ ⲧⲏⲣⲧⲛ ⲛⲉⲧⲙⲟⲟϣⲉ ϩⲛⲧⲉⲩϩⲓⲏ ⲉⲛⲉⲩⲙⲁ ⲕⲧⲉ ⲧⲏⲩⲧⲛ ⲛⲧⲉⲧⲛⲛⲁⲩ ϫⲉⲛⲉⲩⲟⲩⲛ ⲙⲕⲁϩ ϣⲟⲟⲡ ⲕⲁⲧⲁⲡⲁⲙⲕⲁϩ ⲉⲛⲧⲁϥϣⲱⲡⲉ ⲙⲙⲟⲓ ⲁϥⲟⲩⲱⲛ ⲛⲣⲱϥ ⲉϩⲣⲁⲓ ⲉϫⲱⲓ ⲛϭⲓⲡϫⲟⲉⲓⲥ ⲁϥⲑⲃⲃⲓⲟⲉⲓ ϩⲙⲡⲉϩⲟⲟⲩ ⲙⲡϭⲱⲛⲧ ⲛⲧⲉϥⲟⲣⲅⲏ
ⲁϥⲧⲛⲛⲟⲟⲩ ⲛⲟⲩⲕⲱϩⲧ ⲉⲃⲟⲗ ϩⲙⲡⲉϥϫⲓⲥⲉ ⲁϥⲛⲧϥ ⲉϩⲣⲁⲓ ⲉϫⲛⲛⲁⲕⲉⲉⲥ ⲁϥⲡⲱⲣϣ ⲛⲟⲩϣⲛⲉ ⲉⲛⲁⲟⲩⲉⲣⲏⲧⲉ ⲁϥⲕⲧⲟ ⲙⲙⲟⲓ ⲉⲡⲁϩⲟⲩ ⲁϥⲧⲁⲁⲧ ⲉⲩⲧⲁⲕⲟ ⲉⲉⲓⲙⲟⲕϩ ⲛϩⲏⲧ ⲙⲡⲉϩⲟⲟⲩ ⲧⲏⲣϥ
ⲁⲩⲧⲣⲁⲣⲟⲉⲓⲥ ⲉⲙⲛⲧϣⲁϥⲧⲉ ⲁⲩϭⲗⲟⲙⲗⲙ ϩⲛⲛⲁϭⲓϫ ⲁⲩⲁⲗⲉ ⲉϩⲣⲁⲓ ⲉϫⲙⲡⲁⲙⲁⲭϩ ⲁⲥⲣ ϭⲟⲃ ⲛϭⲓⲧⲁϭⲟⲙ ϫⲉⲁⲡϫⲟⲉⲓⲥ ϯ ⲛϩⲉⲛⲙⲕⲁϩ ⲛϩⲏⲧ ⲉϩⲣⲁⲓ ⲉⲛⲁϭⲓϫ ⲛϯⲛⲁϣ ϭⲙ ϭⲟⲙ ⲁⲛ ⲁϩⲉⲣⲁⲧ
ⲁⲡϫⲟⲉⲓⲥ ϥⲓ ⲉⲃⲟⲗ ⲛⲛⲁϫⲱⲱⲣⲉ ⲧⲏⲣⲟⲩ ϩⲛⲧⲁⲙⲏⲧⲉ ⲁϥⲙⲟⲩⲧⲉ ⲉⲩⲟⲉⲓϣ ⲉϩⲣⲁⲓ ⲉϫⲱⲓ ⲉⲧⲣⲉϥⲟⲩⲱϣϥ ⲛⲛⲁⲥⲱⲧⲡ ⲟⲩϩⲣⲱⲧ ⲁϥϩⲟⲙⲥ ⲛϭⲓⲡϫⲟⲉⲓⲥ ⲛⲧⲡⲁⲣⲑⲉⲛⲟⲥ ⲧϣⲉⲉⲣⲉ ⲛⲓⲟⲩⲇⲁ ⲉϫⲛⲛⲁⲓ ⲁⲛⲟⲕ ϯⲛⲁⲣⲓⲙⲉ
ⲁⲡⲁⲃⲁⲗ ⲧⲁⲩⲟ ⲉϩⲣⲁⲓ ⲛϩⲉⲛⲣⲙⲉⲓⲏ ϫⲉⲁⲡⲉⲧⲥⲟⲗⲥⲗ ⲙⲙⲟⲓ ⲟⲩⲉ ⲛⲥⲁⲃⲟⲗ ⲙⲙⲟⲓ ⲡⲉⲧⲕⲧⲟ ⲛⲧⲁⲯⲩⲭⲏ ⲁⲛⲁϣⲏⲣⲉ ϣⲱⲡⲉ ⲉⲩⲧⲁⲕⲏⲩ ϫⲉⲁⲡⲁϫⲁϫⲉ ϭⲙ ϭⲟⲙ ⲉϩⲣⲁⲓ ⲉϫⲱⲓ
ⲁⲥⲓⲱⲛ ⲡⲱⲣϣ ⲉⲃⲟⲗ ⲛⲛⲉⲥϭⲓϫ ⲙⲙⲛⲡⲉⲧⲥⲟⲗⲥⲗ ⲙⲙⲟⲥ ⲁⲡϫⲟⲉⲓⲥ ϩⲱⲛ ⲉⲧⲟⲟⲧϥ ⲛⲓⲁⲕⲱⲃ ⲥⲉⲕⲱⲧⲉ ⲉⲣⲟϥ ⲛϭⲓⲛⲉⲧⲑⲗⲓⲃⲉ ⲙⲙⲟϥ ⲁⲑⲓⲏⲙ ϣⲱⲡⲉ ⲛⲧϩⲉ ⲛⲟⲩⲥϩⲓⲙⲉ ⲉⲥⲛⲏϩ ⲉⲃⲟⲗ ϩⲛⲧⲉⲩⲙⲏⲧⲉⲟⲩⲇⲓⲕⲁⲓⲟⲥ ⲡⲉ ⲡϫⲟⲉⲓⲥ ϫⲉⲁϥϯ ϭⲱⲛⲧ ⲛⲧⲉϥⲧⲁⲡⲣⲟ ⲥⲱⲧⲙ ϭⲉ ⲛⲗⲁⲟⲥ ⲧⲏⲣⲟⲩ ⲛⲧⲉⲧⲛⲛⲁⲩ ⲉⲡⲁⲙⲕⲁϩ ⲛⲁⲡⲁⲣⲑⲉⲛⲟⲥ ⲙⲛⲛⲁϣⲓⲣⲉ ⲁⲩⲃⲱⲕ ϩⲛⲟⲩⲁⲓⲭⲙⲁⲗⲱⲥⲓⲁ
ⲁⲓⲙⲟⲩⲧⲉ ⲉⲛⲁⲙⲉⲣⲁⲧⲉ ⲛⲧⲟⲟⲩ ⲇⲉ ⲁⲩⲣ ϩⲁⲗ ⲙⲙⲟⲓ ⲛⲁⲟⲩⲏⲏⲃ ⲙⲛⲛⲁⲡⲣⲉⲥⲃⲩⲧⲉⲣⲟⲥ ⲁⲩⲱϫⲛ ϩⲛⲧⲡⲟⲗⲓⲥ ϫⲉⲁϥⲕⲱⲧⲉ ⲛⲥⲁⲛⲉⲧⲟⲩⲛⲁⲟⲩⲟⲙⲟⲩ ⲉⲧⲣⲉⲛⲉⲩⲯⲩⲭⲏ ⲕⲧⲟⲟⲩ ⲉⲣⲟⲟⲩ ⲁⲩⲱ ⲙⲡⲟⲩϭⲛⲧⲟⲩ
ⲡϫⲟⲉⲓⲥ ϫⲉϯⲑⲗⲓⲃⲉ ⲁϩⲏⲧ ϣⲧⲟⲣⲧⲣ ⲁⲩⲱ ⲁⲡⲁϩⲏⲧ ⲕⲧⲟϥ ⲉϩⲣⲁⲓ ⲛϩⲏⲧ ϫⲉϩⲛⲟⲩϭⲱⲛⲧ ⲁⲓϭⲱⲛⲧ ⲁⲧⲥⲏϥⲉ ⲁⲁⲧ ⲛⲁⲧϣⲏⲣⲉ ϩⲓⲃⲟⲗ ⲛⲧϩⲉ ⲛⲟⲩⲙⲟⲩ ⲉϣⲁϥϣⲱⲡⲉ ϩⲛⲟⲩⲏⲓ
ⲥⲱⲧⲙ ⲧⲉⲛⲟⲩ ϯⲁϣ ⲁϩⲟⲙ ⲁⲛⲟⲕ ⲙⲛⲡⲉⲧⲥⲟⲗⲥⲗ ⲙⲙⲟⲓ ⲁⲛⲁϫⲓϫⲉⲟⲩ ⲧⲏⲣⲟⲩ ⲥⲱⲧⲙ ⲉⲛⲁⲡⲉⲧϩⲟⲟⲩ ⲁⲩⲱ ⲁⲩⲣⲁϣⲉ ϫⲉⲛⲧⲟⲕ ⲡⲉ ⲛⲧⲁⲕⲁⲁⲩ ⲛⲁⲓ ⲁⲕⲧⲛⲛⲟⲟⲩ ⲉϫⲱⲓ ⲛⲟⲩϩⲟⲟⲩ ⲁⲩⲱ ⲁⲕⲙⲟⲩⲧⲉ ⲉⲩⲟⲉⲓϣ ⲁⲩϣⲱⲡⲉ ⲁⲩⲧⲛⲧⲱⲛ ⲉⲣⲟⲓ
ⲙⲁⲣⲉⲧⲉⲩⲕⲁⲕⲓⲁ ⲧⲏⲣⲥ ⲉⲓ ⲉϩⲟⲩⲛ ⲙⲡⲉⲕⲙⲧⲟ ⲉⲃⲟⲗ ⲁⲩⲱ ⲛⲅⲑⲙⲕⲟⲟⲩ ⲕⲁⲧⲁⲧϩⲉ ⲛⲧⲁⲩⲙⲟⲕϩⲧ ⲉⲧⲃⲉⲛⲁⲛⲟⲃⲉ ⲧⲏⲣⲟⲩ ϫⲉⲛⲁϣⲉ ⲛⲁⲁϣ ⲁϩⲟⲙ ⲁⲩⲱ ⲡⲁϩⲏⲧ ⲗⲩⲡⲉⲓ
ⲁⲅⲱ ⲡϫⲟⲉⲓⲥ ⲁϥϣⲁϫⲉ ⲙⲛⲙⲱⲩⲥⲏⲥ ⲉϥϫⲱ ⲙⲙⲟⲥ ⲛⲁϥ
ϫⲉϣⲁϫⲉ ⲙⲛⲛϣⲏⲣⲉ ⲙⲡⲓⲥⲣⲁⲏⲗ ⲉⲕϫⲱ ⲙⲙⲟⲥ ⲛⲁⲩ ϫⲉⲟⲩⲥϩⲓⲙⲉ ⲉⲥϣⲁⲛϫⲓ ϭⲣⲟϭ ⲛⲥⲱⲱ ⲛⲥϫⲡⲉ ⲟⲩϩⲟⲟⲩⲧ ⲉⲥⲉϣⲱⲡⲉ ⲉⲥⲟ ⲛⲛⲁⲕⲁⲑⲁⲣⲧⲟⲥ ⲛⲥⲁϣϥ ⲛϩⲟⲟⲩ ⲕⲁⲧⲁⲡⲧⲱϣ ⲛⲧⲉⲥϣⲣⲱ ⲉⲥϫⲁϩⲙ ⲛⲥⲁϣϥ ⲛϩⲟⲟⲩ
ⲁⲩⲱ ϩⲙⲡⲙⲉϩϣⲙⲟⲩⲛ ⲛϩⲟⲟⲩ ⲉⲥⲉⲥⲃⲃⲉ ⲛⲧⲥⲁⲣⲝ ⲛⲧⲉϥⲙⲛⲧⲁⲧⲥⲃⲃⲉ
ⲁⲩⲱ ⲉⲥⲉⲣ ⲙⲁⲃ ϣⲟⲙⲧⲉ ⲛϩⲟⲟⲩ ⲉⲥϩⲙⲟⲟⲥ ϩⲙⲡⲉⲥⲛⲟϥ ⲛⲧⲉⲥⲁⲕⲁⲑⲁⲣⲥⲓⲁ ⲛⲛⲉⲥϫⲱϩ ⲉⲗⲁⲁⲩ ⲉϥⲟⲩⲁⲁⲃ ⲁⲩⲱ ⲛⲛⲉⲥⲃⲱⲕ ⲉϩⲟⲩⲛ ⲉⲡⲙⲁ ⲉⲧⲟⲩⲁⲁⲃ ϣⲁⲛⲧⲟⲩϫⲱⲕ ⲉⲃⲟⲗ ⲛϭⲓⲛⲉϩⲟⲟⲩ ⲙⲡⲉⲥⲧⲃⲃⲟ
ⲉϣⲱⲡⲉ ⲣⲉ ⲟⲩϣⲉⲉⲣⲉ ⲧⲉⲛⲧⲁⲥϫⲡⲟⲥ ⲉⲥⲉϣⲱⲡⲉ ⲉⲥϫⲁϩⲙ ⲙⲛⲧⲁϥⲧⲉ ⲛϩⲟⲟⲩ ⲕⲁⲧⲁⲡⲧⲱϣ ⲛⲧⲉⲥϣⲣⲱ ⲁⲩⲱ ⲥⲉⲧⲁⲥⲉ ⲛϩⲟⲟⲩ ⲉⲥⲉⲁⲁⲩ ϩⲙⲡⲉⲥⲛⲟϥ ⲙⲡⲉⲥϫⲱϩⲙ
ⲁⲩⲱ ⲉⲩϣⲁⲛϫⲱⲕ ⲉⲃⲟⲗ ⲛϭⲓⲛⲉϩⲟⲟⲩ ⲙⲡⲉⲥⲧⲃⲃⲟ ⲉϫⲛⲟⲩϣⲏⲣⲉ ⲏ ⲉϫⲛⲟⲩϣⲉⲉⲣⲉ ⲉⲥⲉⲉⲓⲛⲉ ⲛⲟⲩϩⲓⲉⲓⲃ ⲛⲟⲩⲣⲟⲙⲡⲉ ⲉⲙⲛϫⲃⲓⲛ ⲛϩⲏⲧϥ ⲉⲧⲁⲗⲟϥ ⲉϩⲣⲁⲓ ⲛϭⲗⲓⲗ ⲁⲩⲱ ⲟⲩⲙⲁⲥ ⲛϭⲣⲟⲟⲙⲡⲉ ⲏ ⲟⲩϭⲣⲙⲡϣⲁⲛ ϩⲁⲛⲟⲃⲉ ⲉⲣⲙ ⲡⲣⲟ ⲛⲧⲉⲥⲕⲏⲛⲏ ⲙⲡⲙⲁⲣⲧⲩⲣⲓⲟⲛ ⲉⲣⲁⲧϥ ⲙⲡⲟⲩⲏⲏⲃ
ⲁⲩⲱ ⲉϥⲉⲛⲧϥ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲛⲧⲉⲡⲟⲩⲏⲏⲃ ⲧⲱⲃϩ ⲉϫⲱⲥ ⲁⲩⲱ ⲉϥⲉⲕⲁⲑⲁⲣⲓⲥⲉ ⲙⲙⲟⲥ ⲉⲃⲟⲗ ϩⲛⲧⲡⲏⲅⲏ ⲙⲡⲉⲥⲥⲛⲟϥ ⲡⲁⲓ ⲡⲉ ⲡⲛⲟⲙⲟⲥ ⲛⲧⲉⲥϩⲓⲙⲉ ⲉⲥⲛⲁϫⲡⲉ ⲟⲩϩⲟⲟⲩⲧ ⲏ ⲟⲩⲥϩⲓⲙⲉ
ⲉϣⲱⲡⲉ ⲇⲉ ⲛⲧⲟⲟⲧⲥ ⲛⲁϭⲓⲛⲉ ⲁⲛ ⲙⲡⲧⲱϣ ⲙⲡⲉϩⲓⲉⲓⲃ ⲉⲥⲉϫⲓ ⲛϭⲣⲙⲡϣⲁⲛ ⲥⲛⲁⲩ ⲏ ⲙⲁⲥ ⲥⲛⲁⲩ ⲛϭⲣⲟⲟⲙⲡⲉ ⲟⲩϭⲣⲙⲡϣⲁⲛ ⲉⲩϩⲟⲗⲟⲕⲁⲩⲧⲱⲙⲁ ⲁⲩⲱ ⲕⲉⲟⲩⲁ ϩⲁⲛⲟⲃⲉ ⲛⲧⲉⲡⲟⲩⲏⲏⲃ ⲧⲱⲃϩ ⲉϫⲱⲥ ⲛⲥⲧⲃⲃⲟ
ⲁⲥϣⲱⲡⲉ ⲇⲉ ⲙⲛⲛⲥⲁⲛⲓϣⲁϫⲉ ⲁⲩϫⲓ ⲡⲟⲩⲱ ⲛⲓⲱⲥⲏⲫ ϫⲉⲡⲉⲕⲉⲓⲱⲧ ⲙⲟⲕϩ ⲛϣⲱⲛⲉ ⲁϥϥⲓ ⲙⲡⲉϥϣⲏⲣⲉ ⲥⲛⲁⲩ ⲙⲛⲙⲁⲛⲁⲥⲥⲏ ⲙⲛⲉⲫⲣⲁⲓⲙ ⲁϥⲃⲱⲕ ϣⲁⲣⲟϥ
ⲁⲩⲧⲁⲙⲉ ⲓⲁⲕⲱⲃ ϫⲉⲓⲱⲥⲏⲫ ⲡⲉⲕϣⲏⲣⲉ ⲁϥⲓ ϣⲁⲣⲟⲕ ⲡⲓⲥⲣⲁⲏⲗ ⲇⲉ ⲁϥϭⲙϭⲟⲙ ⲁϥϩⲙⲟⲟⲥ ϩⲓϫⲛⲡⲉϥⲙⲁⲛⲛⲕⲟⲧⲕ
ⲡⲉϫⲁϥ ⲛϭⲓⲓⲁⲕⲱⲃ ⲛⲓⲱⲥⲏⲫ ϫⲉⲁⲡⲛⲟⲩⲧⲉ ⲟⲩⲱⲛϩ ⲛⲁⲓ ⲉⲃⲟⲗ ϩⲛⲟⲩⲣⲁⲥⲟⲩ ϩⲙⲡⲕⲁϩ ⲛⲭⲁⲛⲁⲁⲛ ⲁϥⲥⲙⲟⲩ ⲉⲣⲟⲓ
ⲡⲉϫⲁϥ ⲛⲁⲓ ϫⲉⲉⲓⲥϩⲏⲏⲧⲉ ϯⲛⲁⲧⲣⲉⲕⲁϣⲁⲓ ⲛⲅⲁⲓⲁⲓ ⲁⲩⲱ ϯⲛⲁⲁⲁⲕ ⲛϩⲛⲥⲩⲛⲁⲅⲱⲅⲏ ⲛⲛϩⲑⲛⲟⲥ ϯⲛⲁϯ ⲛⲁⲕ ⲙⲡⲓⲕⲁϩ ⲙⲛⲡⲉⲕⲥⲡⲉⲣⲙⲁ ⲙⲛⲛⲥⲱⲕ ⲉⲩⲙⲁ ⲛⲁⲙⲁϩⲧⲉ ϣⲁⲉⲛⲉϩ
ⲧⲉⲛⲟⲩ ϭⲉ ⲡⲉⲕϣⲏⲣⲉ ⲥⲛⲁⲩ ⲛⲧⲁⲩϣⲱⲡⲉ ⲛⲁⲕ ϩⲙⲡⲕⲁϩ ⲛⲕⲏⲙⲉ ϩⲁⲧϩⲏ ⲙⲡⲁⲧⲓⲉⲓ ϣⲁⲣⲟⲕ ⲛⲟⲩⲓ ⲛⲉ ⲉⲩⲛⲁϣⲱⲡⲉ ⲛⲁⲓ ⲉⲩⲫⲣⲁⲓⲙ ⲙⲛⲙⲁⲛⲁⲥⲥⲏ ⲛⲧϩⲉ ⲛϩⲣⲟⲩⲃⲓⲛ ⲙⲛⲥⲩⲙⲉⲱⲛ
ⲛϣⲏⲣⲉ ⲇⲉ ⲉⲧⲛⲁϣⲱⲡⲉ ⲛⲁⲕ ⲙⲛⲛⲥⲁⲛⲁⲓ ⲉⲩⲉⲙⲟⲩⲧⲉ ⲉⲡⲉⲕⲣⲁⲛ ⲉϩⲣⲁⲓ ⲉϫⲱⲟⲩ ⲉⲩⲉⲙⲟⲩⲧⲉ ⲉⲣⲟⲟⲩ ⲉⲡⲣⲁⲛ ⲛⲛⲉⲕⲥⲛⲏⲩ ⲁⲩⲱ ⲉⲩⲛⲁϫⲉ ⲡⲉⲕⲣⲁⲛ ϩⲛⲛⲉⲕⲗⲏⲣⲟⲥ ⲉⲧⲙⲙⲁⲩ
ⲁⲛⲟⲕ ⲇⲉ ⲛⲧⲉⲣⲓⲉⲓ ⲉⲃⲟⲗ ϩⲛⲧⲙⲉⲥⲟⲡⲟⲇⲁⲙⲓⲁ ⲛⲧⲥⲩⲣⲓⲁ ⲁⲥⲙⲟⲩ ⲛϭⲓϩⲣⲁⲭⲏⲗ ⲧⲉⲕⲙⲁⲁⲩ ϩⲙⲡⲕⲁϩ ⲛⲭⲁⲛⲁⲁⲛ ⲛⲧⲉⲓⲣⲓϩⲱⲛ ⲉϩⲟⲩⲛ ⲉⲡϩⲓⲡⲟⲧⲣⲟⲙⲟⲥ ⲛⲧⲉⲭⲁⲃⲣⲁⲑⲁ ⲛⲧⲉⲓⲣⲓϩⲱⲛ ⲉϩⲟⲩⲛ ⲉⲫⲣⲁⲑⲁ ⲁⲓⲧⲱⲙⲥ ⲙⲙⲟⲥ ϩⲛⲧⲉϩⲓⲏ ⲙⲡϩⲓⲙⲟⲧⲣⲟⲙⲟⲥ ⲉⲧⲉⲧⲁⲓ ⲧⲉ ⲃⲏⲑⲗⲉⲉⲙ ⲛⲧⲁⲩⲧⲱⲙⲥ ⲛⲁⲃⲣⲁϩⲁⲙ ⲙⲙⲁⲩ ⲛⲧⲁⲩⲧⲟⲙⲥ ⲟⲡ ⲛⲓⲉⲥⲁⲁⲕ ⲙⲙⲁⲩ ϩⲙⲡⲉⲙϩⲁⲁⲩ ⲉⲧⲟ ⲛⲥⲛⲁⲩ ⲛⲧⲁⲁⲃⲣⲁϩⲁⲙ ϣⲟⲡϥ ⲛⲧⲉⲛⲉⲛϣⲏⲣⲉ ⲛⲭⲉⲑ
ⲡⲓⲥⲣⲁⲏⲗ ⲇⲉ ⲛⲧⲉⲣⲉϥⲛⲁⲩ ⲛϣⲏⲣⲉ ⲛⲓⲱⲥⲏⲫ ⲡⲉϫⲁϥ ϫⲉⲟⲩ ⲉⲣⲟⲕ ⲛⲉ ⲛⲁⲓ
ⲡⲉϫⲁϥ ⲛⲁϥ ϫⲉⲛⲁϣⲏⲣⲉ ⲛⲉ ⲛⲁⲓ ⲛⲧⲁⲡⲛⲟⲩⲧⲉ ⲧⲁⲁⲩ ⲛⲁⲓ ⲙⲡⲉⲓⲙⲁ ⲡⲉϫⲁϥ ⲛⲁϥ ϫⲉⲉⲛⲧⲟⲩ ⲉⲣⲟⲓ ϫⲉⲕⲁⲥ ⲉⲓⲉⲥⲙⲟⲩ ⲉⲣⲟⲟⲩ
ⲛⲃⲁⲗ ⲇⲉ ⲙⲡⲓⲥⲣⲁⲏⲗ ⲁⲩϩⲣⲟϣ ⲉⲣⲟϥ ⲉⲧⲙⲉϣϭⲙϭⲟⲙ ⲉⲓⲱⲣϩ ⲁϥⲛⲧⲟⲩ ϣⲁⲣⲟϥ ⲁϥϯⲡⲓ ⲉⲣⲟⲟⲩ ⲁϥϩⲛⲧⲟⲩ ⲉϩⲟⲩⲛ ⲉⲣⲟϥ
ⲡⲉϫⲁϥ ⲇⲉ ⲛϭⲓⲡⲓⲥⲣⲁⲏⲗ ⲛⲓⲱⲥⲏⲫ ϫⲉⲉⲓⲥϩⲏⲏⲧⲉ ⲁⲛⲟⲕ ⲙⲡⲉⲡⲛⲟⲩⲧⲉ ϩⲟⲩⲟⲣⲱⲧ ⲙⲡⲉⲕϩⲟ ⲁⲩⲱ ⲁϥⲧⲁⲙⲟⲓ ⲉⲡⲉⲕⲥⲡⲉⲣⲙⲁ
ⲁⲓⲱⲥⲏⲫ ϩⲓⲧⲟⲩ ⲛⲛⲉϥⲡⲁⲧ ⲁⲩⲱ ⲁⲩⲟⲩⲱϣⲧ ⲛⲁϥ ϩⲓϫⲙⲡⲕⲁϩ
ⲓⲱⲥⲏⲫ ⲇⲉ ⲁϥϫⲓ ⲙⲡⲉϥϣⲏⲣⲉ ⲥⲛⲁⲩ ⲁϥⲧⲁϩⲟ ⲉⲣⲁⲧϥ ⲛⲉⲫⲣⲁⲓⲙ ϩⲛⲧⲉϥⲟⲩⲛⲁⲙ ⲙⲁⲛⲁⲥⲥⲏ ⲇⲉ ϩⲱⲱϥ ⲛⲥⲁϩⲃⲟⲩⲣ ⲙⲡⲓⲥⲣⲁⲏⲗ
ⲡⲓⲥⲣⲁⲏⲗ ⲇⲉ ⲁϥⲥⲟⲟⲩⲧⲛ ⲛⲧⲉϥϭⲓϫ ⲛⲟⲩⲛⲁⲙ ⲉⲃⲟⲗ ⲁϥⲕⲁⲁⲥ ⲉϫⲛⲧⲁⲡⲉ ⲛⲉⲫⲣⲁⲓⲙ ⲉⲧⲉⲡⲕⲟⲩⲓ ⲡⲉ ⲁⲩⲱ ⲁϥⲕⲱ ⲛⲧⲉϥϩⲃⲟⲩⲣ ⲉϫⲛⲧⲁⲡⲉ ⲙⲙⲁⲛⲁⲥⲥⲏ ⲉⲛⲉ ⲡⲁⲓ ⲅⲁⲣ ϥⲉ ⲡϣⲣⲡ ⲙⲙⲓⲥⲉ ⲁϥⲡⲱⲱⲛⲉ ⲛⲧⲉϥϭⲓϫ
ⲁϥⲥⲙⲟⲩ ⲉⲣⲟⲟⲩ ⲡⲉϫⲁϥ ϫⲉⲡⲁⲛⲟⲩⲧⲉ ⲛⲧⲁⲛⲁⲉⲓⲟⲧⲉ ⲣⲁⲛⲁϥ ⲙⲡⲉϥⲙⲧⲟ ⲉⲃⲟⲗ ⲁⲃⲣⲁϩⲁⲙ ⲙⲛⲓⲥⲁⲁⲕ ⲡⲛⲟⲩⲧⲉ ⲛⲧⲁϥⲥⲁⲛⲟⲩϣⲧ ϫⲓⲛⲧⲁⲙⲛⲧⲕⲟⲩⲓ ϣⲁϩⲟⲩⲛ ⲉⲡϩⲟⲟⲩ
ⲡⲁⲅⲅⲉⲗⲟⲥ ⲛⲧⲁϥⲛⲁϩⲙⲉⲧ ⲉⲃⲟⲗ ϩⲛⲑⲗⲓⲯⲓⲥ ⲛⲓⲙ ⲉⲕⲉⲥⲙⲟⲩ ⲉⲛⲉⲓϣⲏⲣⲉ ϣⲏⲙ ⲉⲩⲉϯ ⲙⲡⲁⲣⲁⲛ ⲉϩⲣⲁⲓ ⲉϫⲱⲟⲩ ⲁⲩⲱ ⲡⲣⲁⲛ ⲛⲛⲁⲉⲓⲟⲧⲉ ⲁⲃⲣⲁϩⲁⲙ ⲙⲛⲓⲥⲁⲁⲕ ⲉⲩⲉⲁϣⲁⲓ ⲉⲩⲉⲡⲉ ⲉⲛⲁϣⲱⲥ ϩⲓϫⲙⲡⲕⲁϩ
ⲛⲧⲉⲣⲉϥⲛⲁⲩ ⲇⲉ ⲛϭⲓⲓⲱⲥⲏⲫ ϫⲉⲁⲡⲉϥⲉⲓⲱⲧ ⲕⲱ ⲛⲧⲉϥϭⲓϫ ⲛⲟⲩⲛⲁⲙ ϩⲓϫⲛⲧⲁⲡⲉ ⲛⲉⲫⲣⲁⲓⲙ ⲁⲡϩⲱⲃ ϣⲱⲡⲉ ⲉϥⲛⲁϣⲧ ⲙⲡⲉϥⲙⲧⲟ ⲉⲃⲟⲗ ⲓⲱⲥⲏⲫ ⲇⲉ ⲁϥⲁⲙⲁϩⲧⲉ ⲛⲧϭⲓϫ ⲙⲡⲉϥⲉⲓⲱⲧ ⲁϥⲃⲓⲧⲥ ⲙⲙⲁⲩ ϩⲓϫⲛⲧⲁⲡⲉ ⲛⲉⲫⲣⲁⲓⲙ ⲁϥⲟⲩⲁϩⲥ ⲉϫⲛⲧⲁⲡⲉ ⲙⲙⲁⲛⲁⲥⲥⲏ
ⲓⲱⲥⲏⲫ ⲇⲉ ⲡⲉϫⲁϥ ⲙⲡⲉϥⲉⲓⲱⲧ ϫⲉⲛⲧⲉⲓϩⲉ ⲁⲛ ⲧⲉ ⲡⲁⲉⲓⲱⲧ ⲡⲁⲓ ⲅⲁⲣ ⲡⲉ ⲡϣⲣⲡ ⲙⲙⲓⲥⲉ ⲕⲱ ⲛⲧⲉⲕϭⲉϫ ⲛⲟⲩⲛⲁⲙ ⲉϫⲛⲧⲉϥⲁⲡⲉ
ⲙⲡⲉϥⲣ ϩⲛⲁϥ ⲇⲉ ⲛϭⲓⲡⲉϥⲉⲓⲱⲧ ⲉϥϫⲱ ⲙⲙⲟⲥ ϫⲉϯⲥⲟⲟⲩⲛ ϩⲱ ⲡⲁϣⲏⲣⲉ ⲡⲁⲓ ϩⲱⲱϥ ⲟⲛ ⲛⲁϣⲱⲡⲉ ⲛⲟⲩⲗⲁⲟⲥ ⲉϥⲟϣ ⲁⲩⲱ ϥⲛⲁϫⲓⲥⲉ ⲁⲗⲗⲁ ⲡⲉϥⲥⲟⲛ ⲕⲟⲩⲓ ⲛⲁϫⲓⲥⲉ ⲉϩⲟⲩⲉ ⲉⲣⲟϥ ⲁⲩⲱ ⲡⲉϥⲥⲡⲉⲣⲙⲁ ⲛⲁϣⲱⲡⲉ ⲉⲩⲙⲏⲏϣⲉ ⲛϩⲉⲑⲛⲟⲥ
ⲡⲉϫⲉⲥⲁⲙⲟⲩⲏⲗ ⲛⲛⲣⲱⲙⲉ ⲧⲏⲣⲟⲩ ⲙⲡⲓⲥⲣⲁⲏⲗ ϫⲉⲉⲓⲥϩⲏⲏⲧⲉ ⲁⲓⲥⲱⲧⲙ ⲉⲡⲉⲧⲛϩⲣⲟⲟⲩ ϩⲛϩⲱⲃ ⲛⲓⲙ ⲛⲧⲁⲧⲉⲧⲛϫⲟⲟⲩ ⲛⲁⲓ ⲁⲓⲕⲱ ⲛⲟⲩⲣⲣⲟ ⲉϫⲛⲧⲏⲩⲧⲛ
ⲧⲉⲛⲟⲩ ϭⲉ ⲉⲓⲥ ⲡⲉⲧⲛⲣⲣⲟ ϥⲛⲁⲙⲟⲟϣⲉ ϩⲓϩⲏ ⲙⲙⲱⲧⲛ ⲁⲛⲟⲕ ⲇⲉ ⲁⲓⲣϩⲗⲗⲟ ⲉⲓⲛⲁϩⲙⲟⲟⲥ ⲛⲧⲁⲙⲧⲟⲛ ⲙⲙⲟⲓ ⲁⲩⲱ ⲉⲓⲥ ⲛⲁϣⲏⲣⲉ ϩⲛⲧⲉⲧⲛⲙⲏⲧⲉ ⲁⲛⲟⲕ ϩⲱ ⲉⲓⲥ ϩⲏⲏⲧⲉ ⲁⲓϣⲱⲡⲉ ϩⲛⲧⲉⲧⲛⲙⲏⲧⲉ ϫⲓⲛⲧⲁⲙⲛⲧⲕⲟⲩⲓ ϣⲁⲉϩⲣⲁⲓ ⲉⲡϩⲟⲟⲩ ⲛϩⲟⲟⲩ
ⲉⲓⲥ ϩⲏⲏⲧⲉ ⲁⲛⲟⲕ ⲙⲡϩⲟⲟⲩ ϯⲁϩⲉⲣⲁⲧ ⲙⲡⲉⲧⲉⲛⲙⲧⲟ ⲉⲃⲟⲗ ⲁϫⲓⲟⲩϣⲁϫⲉ ⲉⲧⲃⲏⲏⲧϩⲓⲧϩⲏ ⲙⲡϫⲟⲉⲓⲥ ⲁⲩⲱ ϩⲓⲧϩⲏ ⲙⲡⲉϥⲭⲣⲏⲥⲧⲟⲥ ⲁⲓϫⲓ ⲙⲁⲥⲉ ⲛⲧⲉⲗⲁⲁⲩ ⲙⲙⲱⲧⲛ ⲏ ⲁⲓϫⲓ ⲟⲩⲉⲓⲱ ⲛⲧⲉⲧⲛⲗⲁⲁⲩ ⲙⲙⲱⲧⲛ ⲏ ⲁⲓϫⲓ ⲗⲁⲁⲩ ⲙⲙⲱⲧⲛ ⲛϫⲛⲁϩ ⲏ ⲁⲓⲑⲉⲙⲕⲉ ⲗⲁⲁⲩ ⲏ ⲁⲓϫⲓ ⲧⲁⲓⲟ ⲛⲧⲛⲗⲁⲁⲩ ⲏ ⲟⲩⲧⲟⲟⲩⲉ ⲁⲓϫⲓⲧϥ ⲛⲧⲉⲧⲛⲗⲁⲁⲩ ⲉϣϫⲉ ⲁϩⲉ ⲁϫⲓⲥ ⲁⲩⲱ ϯⲛⲁⲧⲟⲩⲉⲓⲟϥ ⲛⲏⲧⲛ
ⲡⲉϫⲁⲩ ⲧⲏⲣⲟⲩ ⲉϩⲟⲩⲛ ϩⲛⲥⲁⲙⲟⲩⲏⲗⲗ ϫⲉⲙⲡⲉⲕϫⲓⲧⲛ ⲛϭⲟⲛⲥ ⲛⲗⲁⲁⲩ ⲁⲩⲱ ⲙⲡⲉⲕⲙⲟⲕϩⲉⲛ ⲛⲗⲁⲁⲩ ⲁⲩⲱ ⲙⲡⲉⲕⲑⲙⲕⲉ ⲗⲁⲁⲩ ⲁⲩⲱ ⲙⲡⲉⲕϫⲓ ⲗⲁⲁⲩ ⲛⲧⲉⲛⲗⲁⲁⲩ ⲛⲣⲱⲙⲉ
ⲡⲉϫⲉⲥⲁⲙⲟⲩⲏⲗ ⲉϩⲟⲩⲛ ϩⲙⲡⲗⲁⲟⲥ ϫⲉⲡϫⲟⲉⲓⲥ ϥⲟ ⲛⲙⲛⲧⲣⲉ ϩⲛⲧⲉⲧⲛⲙⲏⲧⲉ ⲙⲡϩⲟⲟⲩ ⲁⲩⲱ ⲡⲉϥⲭⲣⲏⲥⲧⲟⲥ ⲟ ⲙⲙⲛⲧⲣⲉ ϫⲉⲙⲡϩⲟⲟⲩ ⲛϩⲟⲟⲩ ⲙⲡⲉⲧⲛϩⲉ ⲉϩⲱⲃ ⲛϫⲓⲛϭⲟⲛⲥ ϩⲛⲛⲁϭⲓϫ ⲡⲉϫⲁⲩ ⲧⲏⲣⲟⲩ ϫⲉϥⲟ ⲙⲙⲛⲧⲣⲉ
ⲡⲉϫⲉⲥⲁⲙⲟⲩⲏⲗ ⲉϩⲟⲩⲛ ϩⲙⲡⲗⲁⲟⲥ ⲉϥϫⲱ ⲙⲙⲟⲥ ϫⲉⲡϫⲟⲉⲓⲥ ⲡⲛⲟⲩⲧⲉ ⲡⲉ ⲛⲧⲁϥⲧⲁⲙⲓⲉ ⲙⲱⲩⲥⲏⲥ ⲙⲛⲁⲁⲣⲱⲛ ⲡⲉⲛⲧⲁϥⲉⲓⲛⲉ ⲛⲛⲉⲛⲉⲓⲟⲧⲉ ⲉⲃⲟⲗ ϩⲛⲕⲏⲙⲉ
ⲧⲉⲛⲟⲩ ϭⲉ ⲁϩⲉⲣⲁⲧⲧⲏⲩⲧⲛ ⲁⲩⲱ ϯⲛⲁϩⲁⲡ ⲉⲣⲱⲧⲛ ⲙⲡⲙⲧⲟ ⲉⲃⲟⲗ ⲙⲡϫⲟⲉⲓⲥ ⲛⲧⲁⲧⲁⲩⲟ ⲉⲣⲱⲧⲛ ⲛⲧⲇⲓⲕⲁⲓⲟⲥⲩⲛⲏ ⲧⲏⲣⲥ ⲙⲡϫⲟⲉⲓⲥ ⲛⲉϩⲃⲏⲩⲉ ⲛⲧⲁϥⲁⲁⲩ ⲛⲏⲧⲛ ⲙⲛⲛⲉⲧⲛⲉⲓⲟⲧⲉ
ⲛⲧϩⲉ ⲛⲧⲁⲓⲁⲕⲱⲃ ⲙⲛⲛⲉϥϣⲏⲣⲉ ⲃⲱⲕ ⲉϩⲟⲩⲛ ⲉⲕⲏⲙⲉ ⲁⲩⲱ ⲁ ⲕⲏⲙⲉ ⲑⲃⲃⲓⲟⲟⲩ ⲁ ⲛⲉⲛⲉⲓⲟⲧⲉ ⲱϣ ⲉⲃⲟⲗ ⲉϩⲣⲁⲓ ⲉⲡϫⲟⲉⲓⲥ ⲁⲩⲱ ⲁ ⲡϫⲟⲉⲓⲥ ϫⲟⲟⲩ ⲙⲙⲱⲩⲥⲏⲥ ⲙⲛⲁⲁⲣⲱⲛ ⲁⲩⲉⲓⲛⲉ ⲛⲛⲉⲛⲉⲓⲟⲧⲉ ⲉⲃⲟⲗ ϩⲛⲕⲏⲙⲉ ⲁ ⲡϫⲟⲉⲓⲥ ⲧⲣⲉⲩⲟⲩⲱϩ ϩⲙⲡⲉⲓⲙⲁ
ⲁⲩⲱ ⲁⲩⲣ ⲡⲱⲃϣ ⲙⲡϫⲟⲉⲓⲥ ⲡⲉⲩⲛⲟⲩⲧⲉ ⲁ ⲡϫⲟⲉⲓⲥ ⲧⲁⲁⲩ ⲉϩⲣⲁⲓ ⲉⲧⲟⲟⲧϥ ⲛⲥⲓⲥⲁⲣⲁ ⲡⲁⲣⲭⲓⲥⲧⲣⲁⲧⲏⲅⲟⲥ ⲛⲓⲁⲃⲓⲥ ⲡⲣⲣⲟ ⲛⲁⲥⲱⲣ ⲁⲩⲱ ⲉϩⲣⲁⲓ ⲉⲧⲟⲟⲧⲟⲩ ⲛⲛⲁⲗⲗⲟⲫⲩⲗⲟⲥ ⲁⲩⲱ ⲉϩⲣⲁⲓ ⲉⲧⲟⲟⲧϥ ⲙⲡⲣⲣⲟ ⲙⲙⲱⲁⲃ ⲁϥⲙⲓϣⲉ ⲛⲙⲙⲁⲩ
ⲁⲩⲱ ⲁⲩⲱ ⲁⲩⲱϣ ⲉⲃⲟⲗ ⲉϩⲣⲁⲓ ⲉⲡϫⲟⲉⲓⲥ ⲉⲩϫⲱ ⲙⲙⲟⲥ ϫⲉⲁⲛⲉⲣⲛⲟⲃⲉ ϫⲉⲁⲛⲕⲱ ⲛⲥⲱⲛ ⲙⲡϫⲟⲉⲓⲥ ⲁⲩⲱ ⲁⲛⲣϩⲙϩⲁⲗ ⲛⲛⲉⲃⲁϩⲁⲗⲓⲙ ⲙⲛⲛⲉⲙⲁ ⲛϣⲏⲛ ⲧⲉⲛⲟⲩ ϭⲉ ⲛⲟⲩϩⲙ ⲙⲙⲟⲛ ⲉⲧⲟⲟⲧⲟⲩ ⲛⲛⲉⲛϫⲁϫⲉ ⲁⲩⲱ ⲧⲛⲛⲁⲣϩⲙϩⲁⲗ ⲛⲁⲕ
ⲁ ⲡϫⲟⲉⲓⲥ ⲇⲉ ϫⲟⲟⲩ ⲛϩⲓⲉⲣⲟⲃⲁⲁⲗ ⲙⲛⲃⲁⲣⲁⲕ ⲙⲛⲓⲉⲫⲑⲁⲉ ⲙⲛⲥⲁⲙⲟⲩⲏⲗ ⲁⲩⲱ ⲁϥⲛⲉϩⲙⲧⲏⲩⲧⲛ ⲛⲧⲟⲟⲧⲟⲩ ⲛⲛⲉⲧⲛϫⲁϫⲉ ⲉⲧⲕⲱⲧⲉ ⲉⲣⲱⲧⲛ ⲁⲩⲱ ⲛⲉⲧⲉⲧⲛϣⲟⲟⲡ ⲡⲉ ⲉⲧⲉⲧⲛⲥⲙⲟⲛⲧ
ⲁⲧⲉⲧⲛⲛⲁⲩ ⲇⲉ ϫⲉⲛⲁⲁⲥ ⲡⲣⲣⲟ ⲛⲛⲉϣⲏⲣⲉ ⲛⲁⲙⲙⲱⲛ ⲁϥⲉⲓ ⲉϫⲛⲧⲏⲩⲧⲛ ⲡⲉϫⲏⲧⲛ ϫⲉⲛⲧⲉⲛⲛⲁϭⲱ ⲁⲛ ϩⲓⲛⲁⲓ ⲁⲗⲗⲁ ⲟⲩⲛ ⲟⲩⲣⲣⲟ ⲛⲁⲣⲣⲟ ⲉϫⲱⲛ ⲉⲡϫⲟⲉⲓⲥ ⲡⲉⲛⲛⲟⲩⲧⲉ ⲡⲉ ⲡⲉⲛⲣⲣⲟ
ⲧⲉⲛⲟⲩ ϭⲉ ⲉⲓⲥ ⲡⲣⲣⲟ ⲛⲧⲁⲧⲉⲧⲛⲥⲟⲧⲡϥ ⲛⲏⲧⲛ ⲉⲓⲥ ⲡϫⲟⲉⲓⲥ ⲁϥϯ ⲛⲟⲩⲣⲣⲟ ⲉϫⲛⲧⲏⲩⲧⲛ
ⲁⲣⲓϩⲟⲧⲉ ⲛϩⲏⲧϥ ⲙⲡϫⲟⲉⲓⲥ ⲛⲧⲉⲧⲛⲣϩⲙϩⲁⲗ ⲛⲁϥ ⲛⲧⲉⲧⲛⲥⲱⲧⲙ ⲛⲥⲁⲡⲉϥϩⲣⲟⲟⲩ ⲛⲧⲉⲧⲛⲧⲙϯⲧⲱⲛ ⲙⲛⲧⲧⲁⲡⲣⲟ ⲙⲡϫⲟⲉⲓⲥ ⲁⲩⲱ ⲛⲧⲱⲧⲛ ⲙⲛⲡⲉⲧⲛⲣⲣⲟ ⲉⲧⲛⲁⲣⲣⲟ ⲉϫⲛⲧⲏⲩⲧⲛ ⲛⲧⲉⲧⲛϣⲱⲡⲉ ⲉⲧⲉⲧⲛⲟⲩⲏϩ ⲛⲥⲁⲡϫⲟⲉⲓⲥ
ⲉⲧⲉⲧⲛϣⲁⲛⲧ ⲧⲙⲥⲱⲧⲙ ⲇⲉ ⲛⲥⲁⲡⲉϩⲣⲟⲟⲩ ⲙⲡϫⲟⲉⲓⲥ ⲁⲩⲱ ⲛⲧⲉⲧⲛϯⲧⲱⲛ ⲙⲛⲧⲧⲁⲡⲣⲟ ⲙⲡϫⲟⲉⲓⲥ ⲧϭⲓϫ ⲙⲡϫⲟⲉⲓⲥ ⲛⲁϣⲱⲡⲉ ⲉϫⲛⲧⲏⲩⲧⲛ ⲁⲩⲱ ⲉϫⲛⲡⲉⲧⲛⲣⲣⲟ
ⲧⲉⲛⲟⲩ ϭⲉ ⲁϩⲉⲣⲁⲧⲧⲏⲩⲧⲛ ⲛⲧⲉⲧⲛⲛⲁⲩ ⲉⲡⲉⲓⲛⲟϭ ⲛϣⲁϫⲉ ⲡⲁⲓ ⲉⲧⲉⲣⲉⲡϫⲟⲉⲓⲥⲛⲁⲁⲁϥ ⲙⲡϩⲁⲁⲧⲉ ⲉⲃⲟⲗ ⲛⲛⲉⲧⲛⲃⲁⲗ
ⲙⲏ ⲙⲡⲱϩⲥ ⲙⲡⲉⲥⲟⲩⲟ ⲁⲛ ⲡⲉ ⲡϩⲟⲟⲩ ⲉⲓⲥ ϩⲏⲏⲧⲉ ϯⲉⲡⲓⲕⲁⲗⲉⲓ ⲙⲡϫⲟⲉⲓⲥ ⲛϥϯ ⲛⲟⲩϩⲣⲟⲟⲩ ⲙⲛⲟⲩϩⲟⲩⲙⲡⲉ ⲛⲧⲉⲧⲛⲉⲓⲙⲉ ⲁⲩⲱ ⲛⲧⲉⲧⲛⲛⲁⲩ ϫⲉⲧⲉⲧⲛⲕⲁⲕⲓⲁ ⲛⲧⲁⲧⲉⲧⲛⲁⲁⲥ ⲟⲩⲛⲟϭ ⲧⲉ ⲙⲡⲙⲧⲟ ⲉⲃⲟⲗ ⲙⲡϫⲟⲉⲓⲥ ⲉⲁⲧⲉⲧⲛⲉϯ ⲛⲟⲩⲣⲣⲟ ⲉϫⲛⲧⲏⲩⲧⲛ
ⲁⲩⲱ ⲥⲁⲙⲟⲩⲏⲗ ⲁϥⲉⲡⲓⲕⲁⲗⲉⲓ ⲙⲡϫⲟⲉⲓⲥ ⲁ ⲡϫⲟⲉⲓⲥ ϯ ⲛϩⲉⲛϩⲣⲟⲟⲩ ⲙⲛⲟⲩϩⲟⲩⲙⲡⲉ ⲙⲡⲉϩⲟⲟⲩ ⲉⲧⲙⲙⲁⲩ ⲡⲗⲁⲟⲥ ⲇⲉ ⲧⲏⲣϥ ⲁⲩⲣϩⲟⲧⲉ ⲛϩⲏⲧϥ ⲙⲡϫⲟⲉⲓⲥ ⲉⲙⲁⲧⲉ ⲁⲩⲱ ϩⲁⲧϩⲏ ⲛⲥⲁⲙⲟⲩⲏⲗ
ⲡⲉϫⲉⲡⲗⲁⲟⲥ ⲧⲏⲣϥ ⲉϩⲟⲩⲛ ϩⲛⲥⲁⲙⲟⲩⲏⲗ ϫⲉϣⲗⲏⲗ ⲛⲧⲟⲕ ⲉϫⲛⲛⲉⲕϩⲙϩⲁⲗ ⲉϩⲣⲁⲓ ⲉⲡϫⲟⲉⲓⲥ ⲡⲉⲛⲛⲟⲩⲧⲉ ϫⲉⲛⲛⲉⲛⲙⲟⲩ ⲉⲃⲟⲗ ϫⲉⲁⲛⲟⲩⲱϩ ⲉϩⲣⲁⲓ ⲉϫⲛⲛⲉⲛⲛⲟⲃⲉ ⲧⲏⲣⲟⲩ ⲁⲩⲱ ⲉϫⲛⲧⲉⲛⲕⲁⲕⲓⲁ ⲉⲁⲛⲉϯ ⲛⲟⲩⲣⲣⲟ ⲉϫⲱⲛ
ⲡⲉϫⲉⲥⲁⲙⲟⲩⲏⲗ ⲉϩⲟⲩⲛ ϩⲙⲡⲗⲁⲟⲥ ϫⲉⲙⲡⲉⲣⲣϩⲟⲧⲉ ⲛⲧⲱⲧⲛ ϫⲉⲁⲧⲉⲧⲛⲉⲓⲣⲉ ⲛⲧⲉⲓⲕⲁⲕⲓⲁ ⲧⲏⲣⲥ ⲡⲗⲏⲛ ⲙⲡⲣⲡⲱϣⲥ ⲉⲃⲟⲗ ⲉⲥⲁϩⲉⲧⲏⲩⲧⲛ ⲉⲃⲟⲗ ⲙⲡϫⲟⲉⲓⲥ ⲁⲗⲗⲁ ⲁⲣⲓϩⲙϩⲁⲗ ⲙⲡϫⲟⲉⲓⲥ ϩⲙⲡⲉⲧⲛϩⲏⲧ ⲧⲏⲣϥ
ⲉⲧⲙⲃⲱⲕ ⲉⲟⲩⲉϩⲧⲏⲩⲧⲛ ⲛⲥⲁⲛⲉⲧⲛⲛⲥⲉϣⲟⲟⲡ ⲁⲛ ⲉⲛⲥⲉⲛⲁⲉϣⲉⲣ ⲗⲁⲁⲩ ⲁⲛ ⲛϩⲱⲃ ⲁⲩⲱ ⲛⲥⲉⲛⲁⲉϣⲛⲉϩⲙⲧⲏⲩⲧⲛ ⲁⲛ ⲛϩⲉⲛⲛⲟⲩⲧⲉ ⲅⲁⲣ ⲁⲛ ⲛⲉ
ϫⲉⲙⲡϫⲟⲉⲓⲥ ⲛⲁⲕⲱ ⲛⲥⲱϥ ⲁⲛ ⲙⲡⲉϥⲗⲁⲟⲥ ⲉⲧⲃⲉⲡⲉϥⲛⲟϭ ⲛⲣⲁⲛ ϫⲉⲛⲧϩⲉ ⲛⲧⲁⲡϫⲟⲉⲓⲥ ⲉⲓⲣⲉ ⲁϥϣⲉⲡⲧⲏⲩⲧⲛ ⲉⲣⲟϥ ⲉⲧⲃⲉⲡⲉϥⲛⲟϭ ⲛⲣⲁⲛ ⲉⲩⲗⲁⲟⲥ ⲛⲁϥ
ⲁⲛⲟⲕ ϩⲱ ⲛⲛⲉⲥϣⲱⲡⲉ ⲙⲙⲟⲓ ⲣⲛⲟⲃⲉ ⲉⲡϫⲟⲉⲓⲥ ⲉⲕⲁⲧⲟⲟⲧ ⲉⲃⲟⲗ ⲁϫⲛ ϣⲗⲏⲗ ⲉϩⲣⲁⲓ ⲉϫⲛⲧⲏⲩⲧⲛ ⲁⲗⲗⲁ ϯⲛⲁⲉⲣϩⲙϩⲁⲗ ⲙⲡϫⲟⲉⲓⲥ ⲛⲧⲁⲧⲥⲁⲃⲱⲧⲛ ⲉⲧⲉϩⲓⲏ ⲉⲧⲛⲁⲛⲟⲩⲥ ⲁⲩⲱ ⲉⲧⲥⲟⲩⲧⲱⲛ
ⲡⲗⲏⲛ ⲁⲣⲓϩⲟⲧⲉ ⲛϩⲏⲧϥ ⲙⲡϫⲟⲉⲓⲥ ⲛⲧⲉⲧⲛⲣϩⲙϩⲁⲗ ⲛⲁϥ ϩⲛⲟⲩⲙⲉ ⲁⲩⲱ ϩⲙⲡⲉⲧⲛϩⲏⲧ ⲧⲏⲣϥ ϫⲉⲁⲧⲉⲧⲛⲛⲁⲩ ⲉⲛⲉϣⲡⲏⲣⲉ ⲛⲧⲁϥⲁⲁⲩ ⲛⲙⲙⲏⲧⲛ
ⲁⲩⲱ ϩⲛⲟⲩⲕⲁⲕⲓⲁ ⲉⲧⲉⲧⲛϣⲁⲛⲉⲣⲛⲟⲃⲉ ⲛⲧⲱⲧⲛ ⲙⲛⲛⲉⲧⲉⲛⲣⲣⲟ ⲡϫⲟⲉⲓⲥ ⲛⲁⲉⲓⲛⲉ ⲉϫⲛⲧⲏⲩⲧⲛ ⲛⲛⲉⲧⲛϫⲁϫⲉ
ⲉⲓϣⲡϩⲓⲥⲉ ϩⲛⲧⲁⲯⲩⲭⲏ ϯⲛⲁⲟⲩⲉϩ ⲛⲁⲓ ⲛⲧⲁϣⲁϫⲉ ⲉϩⲣⲁⲓ ⲉϫⲱϥ ⲉⲓⲁϣⲁϩⲟⲙ ϯⲛⲁϣⲁϫⲉ ⲉⲓϣⲟⲟⲡ ϩⲙⲡⲉⲛⲟⲩϭⲥ ⲛⲧⲁⲯⲩⲭⲏ
ⲧⲁϫⲟⲟⲥ ⲙⲡϫⲟⲉⲓⲥ ϫⲉⲙⲡⲣⲧⲥⲁⲃⲟⲓ ⲣⲛⲟⲃⲉ ⲁⲩⲱ ⲉⲧⲃⲉⲟⲩ ⲉⲕⲕⲣⲓⲛⲉ ⲙⲙⲟⲓ ϩⲁⲛⲁⲓ
ⲙⲏ ⲛⲁⲛⲟⲩⲥ ⲛⲁⲕ ⲉⲓϣⲁⲛⲣⲛⲟⲃⲉ ϫⲉⲁⲕⲕⲱ ⲛⲥⲱⲕ ⲛⲛⲉϩⲃⲏⲩⲉ ⲛⲛⲉⲕϭⲓϫ ⲁⲕϯϩⲧⲏⲕ ⲇⲉ ⲉⲡϣⲟϫⲛⲉ ⲛⲛϣⲁϥⲧⲉ
ⲙⲏ ⲉⲕⲛⲁⲩ ⲛⲧϩⲉ ⲉϣⲁⲣⲉ ⲟⲩⲣⲱⲙⲉ ⲛⲁⲩ
ⲏ ⲟⲩⲁϩⲉ ⲛⲣⲱⲙⲉ ⲡⲉ ⲡⲉⲕⲁϩⲉ ⲏ ⲛⲉⲕⲣⲟⲙⲡⲉ ϩⲉⲛⲣⲟⲙⲡⲉ ⲛⲣⲱⲙⲉ ⲛⲉ
ϫⲉⲁⲕϣⲓⲛⲉ ⲛⲥⲁⲧⲁⲁⲛⲟⲙⲓⲁ ⲁⲩⲱ ⲁⲕϩⲟⲧϩⲧ ⲛⲥⲁⲡⲁⲛⲟⲃⲉ
ⲕⲥⲟⲟⲩⲛ ⲅⲁⲣ ϫⲉⲙⲡⲉⲓⲣⲛⲟⲃⲉ ⲁⲗⲗⲁ ⲛⲓⲙ ⲡⲉⲧⲛⲁⲣⲃⲟⲗ ⲉⲛⲉⲕϭⲓϫ
ⲛⲉⲕϭⲓϫ ⲛⲉⲛⲧⲁⲩ ⲡⲗⲁⲥⲥⲉ ⲙⲙⲟⲓ ⲁⲩⲧⲁⲙⲓⲟⲓ ⲙⲛⲛⲥⲱⲥ ⲁⲕⲕⲟⲧⲕ ⲁⲕⲣⲁϩⲧ
ⲁⲣⲓⲡⲙⲉⲉⲩⲉ ϭⲉ ϫⲉⲛⲧⲁⲕⲡⲗⲁⲥⲥⲉ ⲙⲙⲟⲓ ⲛⲟⲙⲉ ⲁⲩⲱ ⲟⲛ ⲕⲛⲁⲕⲧⲟⲓ ⲉⲡⲕⲁϩ
ⲙⲏ ⲛⲧⲟⲕϩⲟⲣⲧ ⲁⲛ ⲛⲧϩⲉ ⲛⲟⲩⲉⲣⲱⲧⲉ ⲁⲕⲧⲟⲕⲧ ⲇⲉ ⲛⲧϩⲉ ⲛⲟⲩϩⲁⲗⲱⲙ
ⲁⲕϯϩⲓⲱⲱⲧ ⲛⲟⲩϣⲁⲁⲣ ⲙⲛϩⲉⲛⲁϥ ⲁⲕⲙⲟⲗϩⲧ ⲇⲉ ⲛϩⲉⲛⲕⲉⲉⲥ ⲙⲛϩⲉⲛⲙⲟⲩⲧⲉ
ⲁⲕⲕⲱ ⲛϩⲏⲧ ⲛⲟⲩⲱⲛϩ ⲙⲛⲟⲩⲛⲁⲡⲉⲕϭⲙⲡϣⲓⲛⲉ ⲇⲉ ⲡⲉⲛⲧⲁϥϩⲁⲣⲉϩ ⲉⲡⲁⲡⲛⲉⲩⲙⲁ
ⲉⲟⲩⲛⲧⲕ ⲛⲁⲓ ⲛϩⲏⲧ ϯⲥⲟⲟⲩⲛ ϫⲉⲟⲩⲛϭⲟⲙ ⲙⲙⲟⲕ ⲉϩⲱⲃ ⲛⲓⲙ ⲙⲛⲗⲁⲁⲩ ⲇⲉ ⲟ ⲛⲁⲕ ⲛⲁⲧϭⲟⲙ
ⲉⲓϣⲁⲛⲣⲛⲟⲃⲉ ⲅⲁⲣ ⲕⲛⲁϯϩⲧⲏⲕ ⲉⲣⲟⲓ ⲙⲡⲉⲕⲧⲃⲃⲟⲓ ⲇⲉ ⲉⲛⲁⲁⲛⲟⲙⲓⲁ
ⲟⲩⲟⲓ ⲅⲁⲣ ⲛⲁⲓ ⲡⲉ ⲉⲓϣⲁⲛⲣⲛⲟⲃⲉ ⲉϣⲱⲡⲉ ⲟⲛ ⲁⲛⲅ ⲟⲩⲇⲓⲕⲁⲓⲟⲥ ⲙⲛϣϭⲟⲙ ⲙⲙⲟⲓ ⲉϥⲉⲓϫⲱⲓ ⲉϩⲣⲁⲓ ϯⲙⲉϩ ⲅⲁⲣ ⲛⲥⲱϣ
ⲥⲉϭⲟⲣϭ ⲅⲁⲣ ⲉⲣⲟⲓ ⲛⲧϩⲉ ⲛⲛⲉⲓⲙⲟⲩⲓ ⲉⲩⲡⲁϩⲥ ⲁⲩⲱ ⲟⲛ ⲁⲕⲕⲟⲧⲕ ⲁⲕⲧⲁⲕⲟⲓ ⲉⲙⲁⲧⲉ
ⲁⲕⲉⲓⲣⲉ ⲛⲧⲁⲥⲏϣⲉ ⲛⲃⲣⲣⲉ ⲉⲣⲟⲓ ⲁⲕⲭⲣⲱ ⲇⲉ ⲛⲁⲓ ϩⲛⲟⲩⲛⲟϭ ⲛⲟⲣⲅⲏ ⲁⲕⲉⲓⲛⲉ ⲇⲉ ⲉϩⲣⲁⲓ ⲉϫⲱⲓ ⲛϩⲉⲛⲙⲁⲛⲥⲟⲟⲛⲉ
ⲉⲧⲃⲉⲟⲩ ⲇⲉ ⲁⲕⲛⲧ ⲉⲃⲟⲗ ϩⲛⲧϩⲏ ⲙⲡⲓⲙⲟⲩ ⲛⲉ ⲙⲛⲃⲁⲗ ⲇⲉ ⲛⲁⲩ ⲉⲣⲟⲓ ⲡⲉ
ⲁⲩⲱ ⲛⲉⲓⲛⲁⲣ ⲧϩⲉ ⲙⲡⲉⲧⲉ ⲛϥϣⲟⲟⲡ ⲁⲛ ⲉⲧⲃⲉⲟⲩ ⲅⲁⲣ ⲛⲧⲉⲣⲓⲉⲓ ⲉⲃⲟⲗ ϩⲛⲧϩⲏ ⲙⲡⲓⲙⲟⲩ
ⲙⲏ ⲟⲩⲕⲟⲩⲓ ⲁⲛ ⲡⲉ ⲡⲉⲟⲩⲉⲓϣ ⲙⲡⲁⲁϩⲉ ⲕⲁⲁⲧ ⲧⲁⲙⲧⲟⲛ ⲙⲙⲟⲓ ⲛⲟⲩⲕⲟⲩⲓ .
ⲙⲡⲁⲧⲓⲃⲱⲕ ⲉⲡⲙⲁ ⲛⲧⲁⲧⲙⲥⲟⲧⲧ ⲉⲩⲕⲁϩ ⲛⲕⲁⲕⲉ ϩⲓϭⲟⲥⲙ ⲟⲩⲕⲁϩ ⲛⲕⲁⲕⲉ ϣⲁⲉⲛⲉϩ ⲡⲙⲁ ⲉⲧⲉⲙⲛⲟⲩⲟⲉⲓⲛ ⲛϩⲏⲧϥ ⲟⲩⲇⲉ ⲛⲁⲩ ⲉϭⲓⲛⲱⲣ ϩⲛⲣⲱⲙⲉ
ⲁϥϣⲁϫⲉ ⲇⲉ ⲛϭⲓⲡϫⲟⲉⲓⲥ ⲙⲛⲙⲱⲩⲥⲏⲥ ⲉϥϫⲱ ⲙⲙⲟⲥ
ϫⲉϩϭⲛ ⲉⲧⲟⲟⲧⲟⲩ ⲛⲛϣⲏⲣⲉ ⲙⲡⲓⲥⲣⲁⲏⲗ ⲉⲕϫⲱ ⲙⲙⲟⲥ ϫⲉϯϩⲧⲏⲧⲛ ⲉϩⲁⲣⲉϩ ⲉⲛⲁⲥⲁⲃⲃⲁⲧⲟⲛ ⲟⲩⲙⲁⲉⲓⲛ ⲅⲁⲣ ⲡⲉ ϩⲁϩⲧⲏⲓ ⲁⲩⲱ ⲛϩⲏⲧⲧⲏⲩⲧⲛ ϣⲁϩⲣⲁⲓ ⲉⲛⲉⲧⲛⲅⲉⲛⲉⲁ ϫⲉⲕⲁⲥ ⲉⲧⲉⲧⲛⲁⲉⲓⲙⲉ ϫⲉⲁⲛⲟⲕ ⲡϫⲟⲉⲓⲥ ⲉⲧⲧⲃⲃⲟ ⲙⲙⲱⲧⲛ
ⲁⲩⲱ ⲛⲧⲉⲧⲛϩⲁⲣⲉϩ ⲉⲛⲁⲥⲁⲃⲃⲁⲧⲟⲛ ϫⲉⲡⲁⲓ ⲟⲩⲁⲁⲃ ⲙⲡϫⲟⲉⲓⲥ ⲁⲩⲱ ⲛⲏⲧⲛ ⲡⲉⲧⲛⲁⲥⲱⲱϥ ⲙⲙⲟϥ ϩⲛⲟⲩⲙⲟⲩ ⲉⲩⲉⲙⲟⲩⲟⲩⲧ ⲙⲙⲟϥ ⲟⲩⲟⲛ ⲛⲓⲙ ⲉⲧⲛⲁⲣϩⲱⲃ ϩⲣⲁⲓ ⲛϩⲏⲧϥ ⲥⲉⲛⲁϥⲱⲧⲉ ⲛⲧⲉⲯⲩⲭⲏ ⲉⲧⲙⲙⲁⲩ ⲉⲃⲟⲗ ϩⲛⲧⲙⲏⲧⲉ ⲙⲡⲉϥⲗⲁⲟⲥ
ⲥⲟⲟⲩ ⲛϩⲟⲟⲩ ⲉⲕⲉⲉⲓⲣⲉ ⲛⲛⲉⲕϩⲃⲏⲩⲉ ⲡⲙⲉϩⲥⲁϣϥ ⲇⲉ ⲛϩⲟⲟⲩ ⲡⲥⲁⲃⲃⲁⲧⲟⲛ ⲡⲉ ⲙⲧⲟⲛ ⲉⲧⲟⲩⲁⲁⲃ ⲙⲡϫⲟⲉⲓⲥ ⲟⲩⲟⲛ ⲛⲓⲙ ⲉⲧⲛⲁⲣϩⲱⲃ ϩⲙⲡⲙⲉϩⲥⲁϣϥ ⲛϩⲟⲟⲩ ϩⲛⲟⲩⲙⲟⲩ ⲉⲩⲉⲙⲟⲩⲟⲩⲧ ⲙⲙⲟϥ
ⲁⲩⲱ ⲛϣⲏⲣⲉ ⲙⲡⲓⲥⲣⲁⲏⲗ ⲉⲩⲉϩⲁⲣⲉϩ ⲉⲛⲁⲥⲁⲃⲃⲁⲧⲟⲛ ⲉⲉⲓⲣⲉ ⲙⲙⲟⲟⲩ ϣⲁϩⲣⲁⲓ ⲉⲛⲉⲩϫⲱⲙ ⲛⲟⲩϫⲁⲑⲏⲕⲏ ϣⲁⲉⲛⲉϩ
ⲛⲁⲓ ⲁⲩⲱ ⲛϣⲏⲣⲉ ⲙⲡⲓⲥⲣⲁⲏⲗ ⲟⲩⲙⲁⲉⲓⲛ ⲛⲁⲓ ⲛⲉ ϣⲁⲉⲛⲉϩ ϫⲉϩⲣⲁⲓ ϩⲛⲥⲟⲟⲩ ⲛϩⲟⲟⲩ ⲁⲡϫⲟⲉⲓⲥ ⲧⲁⲙⲓⲟ ⲛⲧⲡⲉ ⲙⲛⲡⲕⲁϩ ⲁϥⲙⲧⲟⲛ ⲙⲙⲟϥ ϩⲙⲡⲙⲉϩⲥⲁϣϥ ⲛϩⲟⲟⲩ
ⲁϥϯ ⲇⲉ ⲙⲙⲱⲩⲥⲏⲥ ⲙⲛⲛⲥⲁⲧⲣⲉϥⲟⲩⲱ ⲉϥϣⲁϫⲉ ⲛⲙⲙⲁϥ ϩⲣⲁⲓ ϩⲙⲡⲧⲟⲟⲩ ⲛⲥⲓⲛⲁ ⲛⲧⲉⲡⲗⲁⲝ ⲥⲛⲧⲉ ⲙⲡⲙⲛⲧⲣⲉ ϩⲉⲛⲡⲗⲁⲝ ⲛⲱⲛⲉ ⲉⲩⲥⲏϩ ϩⲙⲡⲧⲏⲏⲃⲉ ⲙⲡⲛⲟⲩⲧⲉ
ⲡϫⲟⲉⲓⲥ ⲧⲁϭⲟⲙ
ⲡϫⲟⲉⲓⲥ ⲡⲉ ⲡⲁⲧⲁϫⲣⲟ ⲙⲛⲡⲁⲙⲁⲙⲡⲱⲧ ⲙⲛⲡⲁⲛⲟⲩϩⲙ ⲡⲁⲛⲟⲩⲧⲉ ⲡⲉ ⲡⲁⲃⲟⲏⲑⲟⲥ ϯⲛⲁⲛⲁϩⲧⲉ ⲉⲣⲟϥ ⲧⲁⲛⲁϣⲧⲉ ⲡⲉ ⲁⲩⲱ ⲡⲧⲁⲡ ⲙⲡⲁⲟⲩϫⲁⲓ ⲡⲁⲣⲉϥϣⲟⲡⲧ ⲉⲣⲟϥ
ⲉⲓⲥⲙⲟⲩ ϯⲛⲁⲉⲡⲓⲕⲁⲗⲉⲓ ⲙⲡϫⲟⲉⲓⲥ ⲁⲩⲱ ϯⲛⲁⲟⲩϫⲁⲓ ⲉⲃⲟⲗ ϩⲛⲛⲁϫⲁϫⲉ
ⲁⲛⲛⲁⲁⲕⲉ ⲙⲡⲙⲟⲩ ⲁⲙⲁϩⲧⲉ ⲙⲙⲟⲓ ⲙⲙⲟⲟⲩ ⲛⲥⲱⲣⲙ ⲛⲧⲁⲛⲟⲙⲓⲁ ⲁⲩϣⲧⲣⲧⲱⲣⲧ
ⲁⲛⲛⲁⲁⲕⲉ ⲛⲁⲙⲛⲧⲉ ⲁⲙⲁϩⲧⲉ ⲙⲙⲟⲓ ⲁⲙⲡⲁϣ ⲙⲡⲙⲟⲩ ⲣϣⲟⲣⲡ ⲉⲣⲟⲓ
ϩⲙⲡⲧⲣⲁⲑⲗⲓⲃⲉ ⲁⲓⲱϣ ⲉϩⲣⲁⲓ ⲉⲡϫⲟⲉⲓⲥ ⲁⲓϫⲓϣⲕⲁⲕ ⲉϩⲣⲁⲓ ⲉⲡⲁⲛⲟⲩⲧⲉ ⲁϥⲥⲱⲧⲙ ⲉⲡⲁϩⲣⲟⲟⲩ ⲉⲃⲟⲗ ϩⲙⲡⲉϥⲣⲡⲉ ⲉⲧⲟⲩⲁⲁⲃ ⲁⲩⲱ ⲡⲁⲁϣⲕⲁⲕ ⲙⲡⲉϥⲙⲧⲟ ⲉⲃⲟⲗ ⲛⲁⲃⲱⲕ ⲉϩⲟⲩⲛ ⲉⲛⲉϥⲙⲁⲁϫⲉ
ⲁⲡⲕⲁϩ ⲕⲓⲙ ⲁⲩⲱ ⲁϥⲥⲧⲱⲧ ⲁⲛⲥⲛⲧⲉ ⲛⲛⲧⲟⲟⲩ ϣⲧⲟⲣⲧⲣ ⲁⲩⲕⲓⲙ ϫⲉⲁⲡⲛⲟⲩⲧⲉ ⲛⲟⲩϭⲥ ⲉⲣⲟⲟⲩ
ⲁⲩⲕⲁⲡⲛⲟⲥ ⲉⲓ ⲉϩⲣⲁⲓ ϩⲛⲧⲉϥⲟⲣⲅⲏ ⲁⲩⲕⲱϩⲧ ⲙⲟⲩϩ ⲙⲡⲉϥⲙⲧⲟ ⲉⲃⲟⲗ ⲁϩⲉⲛϫⲃⲃⲉⲥ ϫⲉⲣⲟ ⲉⲃⲟⲗ ⲙⲙⲟϥ
ⲁϥⲣⲉⲕⲧⲧⲡⲉ ⲁϥⲉⲓ ⲉⲡⲉⲥⲏⲧ ⲉⲣⲉⲟⲩϭⲟⲥⲙ ϩⲁⲛⲉϥⲟⲩⲉⲣⲏⲧⲉ
ⲁϥⲁⲗⲉ ⲉϩⲣⲁⲓ ⲉϫⲛⲛⲉⲭⲉⲣⲟⲩⲃⲓⲛ ⲁϥϩⲱⲗ ⲉϫⲛⲛⲧⲛϩ ⲛⲛⲧⲏⲩ
ⲁϥⲕⲱ ⲛⲟⲩⲕⲁⲕⲉ ⲛⲗⲓⲕⲧϥ ⲉⲣⲉⲧⲉϥⲥⲕⲏⲛⲏ ⲕⲱⲧⲉ ⲉⲣⲟϥ ⲟⲩⲙⲟⲟⲩ ⲉϥϩⲏⲡ ϩⲛⲛⲉⲕⲗⲟⲟⲗⲉ ⲛⲁⲏⲣ
ⲉⲃⲟⲗ ⲙⲡⲟⲩⲟⲩⲉⲓⲛ ⲁⲛⲉⲕⲗⲟⲟⲗⲉ ⲥⲓⲛⲉ ⲙⲡⲉϥⲙⲧⲟ ⲉⲃⲟⲗ ⲟⲩⲭⲁⲗⲁⲍⲁ ⲙⲛϩⲉⲛϫⲃⲃⲉⲥ ⲛⲕⲱϩⲧ
ⲁⲡϫⲟⲉⲓⲥ ϯϩⲣⲟⲩⲃⲃⲁⲓ ⲉⲃⲟⲗ ϩⲛⲧⲡⲉ ⲁⲡⲉⲧϫⲟⲥⲉ ϯⲛⲧⲉϥⲥⲙⲏ
ⲁϥⲧⲛⲉⲩϩⲉⲛⲥⲟⲧⲉ ⲁϥϫⲟⲟⲣⲟⲩ ⲉⲃⲟⲗ ⲁϥⲧⲁϣⲉⲛⲉⲃⲣⲏϭⲉ ⲁϥϣⲧⲣⲧⲱⲣⲟⲩ
ⲁⲩⲟⲩⲱⲛϩ ⲉⲃⲟⲗ ⲛϭⲓⲙⲡⲏⲅⲏ ⲛⲙⲙⲟⲟⲩ ⲁⲩϭⲱⲗⲡ ⲉⲃⲟⲗ ⲛϭⲓⲛⲥⲛⲧⲉ ⲛⲧⲟⲓⲕⲟⲩⲙⲉⲛⲏ ⲉⲃⲟⲗ ⲛⲧⲉⲕⲉⲡⲓⲧⲓⲙⲓⲁ ⲡϫⲟⲉⲓⲥ ⲉⲃⲟⲗ ⲙⲡⲛⲓϥⲉ ⲙⲡⲉⲡⲛⲉⲩⲙⲁ ⲛⲧⲉⲕⲟⲣⲅⲏ
ⲁϥⲧⲛⲛⲟⲟⲩ ⲉⲃⲟⲗ ϩⲙⲡϫⲓⲥⲉ ⲁϥϫⲓⲧ ⲁϥϣⲟⲡⲧ ⲉⲣⲟϥ ⲉⲃⲟⲗ ϩⲛϩⲉⲛⲙⲟⲟⲩ ⲉⲛⲁϣⲱⲟⲩ
ϥⲛⲁⲧⲟⲩϫⲟⲓ ⲉⲃⲟⲗ ϩⲛⲛⲁϫⲁϫⲉ ⲛϫⲱⲱⲣⲉ ⲁⲩⲱ ⲉⲃⲟⲗ ϩⲛⲛⲉⲧⲙⲟⲥⲧⲉ ⲙⲙⲟⲓ ϫⲉⲁⲩϭⲙϭⲟⲙ ⲉϩⲟⲩⲉ ⲉⲣⲟⲓ
ⲁⲩⲣ ϩⲁⲣⲱⲓ ⲙⲡⲉϩⲟⲟⲩ ⲙⲡⲁⲙⲕⲁϩ ⲁⲡϫⲟⲉⲓⲥ ϣⲱⲡⲉ ⲛⲁⲓ ⲛⲧⲁϫⲣⲟ
ⲁϥⲛⲧ ⲉⲃⲟⲗ ⲉⲩⲟⲩⲟⲥⲧⲛ ϥⲛⲁⲧⲟⲩϫⲟⲓ ϫⲉⲁϥⲟⲩⲁϣⲧ ϥⲛⲁⲛⲁϩⲙⲉⲧ ⲉⲃⲟⲗ ϩⲛⲛⲁϫⲁϫⲉ ⲛϫⲱⲱⲣⲉ ⲁⲩⲱ ⲉⲃⲟⲗ ϩⲛⲛⲉⲧⲙⲟⲥⲧⲉ ⲙⲙⲟⲓ
ⲡϫⲟⲉⲓⲥ ⲛⲁⲧⲱⲱⲃⲉ ⲛⲁⲓ ⲕⲁⲧⲁⲧⲁⲇⲓⲕⲁⲓⲟⲥⲩⲛⲏ ⲁⲩⲱ ϥⲛⲁⲧⲟⲩⲉⲓⲟ ⲛⲁⲓ ⲕⲁⲧⲁⲡⲧⲃⲃⲟ ⲛⲛⲁϭⲓϫ
ϫⲉⲁⲓϩⲁⲣⲉϩ ⲉⲛⲉϩⲓⲟⲟⲩⲉ ⲙⲡϫⲟⲉⲓⲥ ⲁⲩⲱ ⲙⲡⲓⲣϣⲁϥⲧⲉ ⲉⲡⲁⲛⲟⲩⲧⲉ
ϫⲉⲛⲉϥϩⲁⲡ ⲧⲏⲣⲟⲩ ⲙⲡⲁⲙⲧⲟ ⲉⲃⲟⲗ ⲁⲩⲱ ⲛⲉϥⲇⲓⲕⲁⲓⲱⲙⲁ ⲙⲡⲓⲥⲁ ϩⲱⲟⲩ ⲉⲃⲟⲗ ⲙⲙⲟⲓ
ϯⲛⲁϣⲱⲡⲉ ⲉⲓⲟⲩⲁⲁⲃ ⲛⲙⲙⲁϥ ϯⲛⲁϩⲁⲣⲉϩ ⲉⲣⲟⲓ ⲉⲃⲟⲗ ϩⲛⲧⲁⲁⲛⲟⲙⲓⲁ
ⲁⲩⲱ ⲡϫⲟⲉⲓⲥ ⲛⲁⲧⲟⲩⲉⲓⲟ ⲛⲁⲓ ⲕⲁⲧⲁⲧⲁⲇⲓⲕⲁⲓⲟⲥⲩⲛⲏ ⲁⲩⲱ ⲕⲁⲧⲁⲡⲧⲃⲃⲟ ⲛⲛⲁϭⲓϫ ⲙⲡⲉⲙⲧⲟ ⲉⲃⲟⲗ ⲛⲛⲉϥⲃⲁⲗ
ⲕⲛⲁⲟⲩⲟⲡ ⲙⲛⲡⲉⲧⲟⲩⲁⲁⲃ ⲁⲩⲱ ⲕⲛⲁⲣⲁⲧⲛⲟⲃⲉ ⲙⲛⲟⲩⲣⲱⲙⲉ ⲛⲁⲧⲛⲟⲃⲉ
ⲕⲛⲁⲣⲥⲱⲧⲡ ⲙⲛⲟⲩⲥⲱⲧⲡ ⲁⲩⲱ ⲕⲛⲁϭⲱⲱⲙⲉ ⲙⲛⲡⲉⲧϭⲟⲟⲙⲉ
ϫⲉⲛⲧⲟⲕ ⲕⲛⲁϫⲓⲥⲉ ⲙⲡⲗⲁⲟⲥ ⲉⲧⲑⲃⲃⲓⲏⲩ ⲁⲩⲱ ⲕⲛⲁⲑⲃⲃⲓⲟ ⲛⲛⲃⲁⲗ ⲛⲛϫⲁⲥⲓϩⲏⲧ
ϫⲉⲛⲧⲟⲕ ⲉⲧⲣⲟⲩⲟⲩⲉⲓⲛ ⲉⲡⲁϩⲏⲃⲥ ⲡϫⲟⲉⲓⲥ ⲡⲁⲛⲟⲩⲧⲉ ⲕⲣⲟⲩⲟⲉⲓⲛ ⲉⲡⲁⲕⲁⲕⲉ
ϫⲉϯⲛⲁⲛⲟⲩϩⲙ ⲛϩⲏⲧⲕ ⲉⲩⲙⲁ ⲛⲥⲟⲟⲛⲉ ⲁⲩⲱ ϩⲙⲡⲁⲛⲟⲩⲧⲉ ϯⲛⲁⲟⲩⲱⲧⲃ ⲛⲟⲩⲥⲟⲃⲧ
ⲡⲁⲛⲟⲩⲧⲉ ⲧⲉϥϩⲓⲏ ⲟⲩⲁⲁⲃ ⲛϣⲁϫⲉ ⲙⲡϫⲟⲉⲓⲥ ⲡⲟⲥⲉ ⲧⲛⲁϣⲧⲉ ⲡⲉ ⲛⲟⲩⲛ ⲛⲓⲙ ⲉⲧϩⲉⲗⲡⲓⲍⲉ ⲉⲣⲟϥ
ϫⲉⲛⲓⲙ ⲡⲉ ⲛⲟⲩⲧⲉ ⲛⲃⲗ ⲙⲡⲉⲛϫⲟⲉⲓⲥ ⲏ ⲛⲓⲙ ⲡⲉ ⲡⲛⲟⲩⲧⲉ ⲛⲃⲗ ⲙⲡⲉⲛⲛⲟⲩⲧⲉ
ⲡⲛⲟⲩⲧⲉ ⲉⲧⲙⲟⲩⲣ ⲙⲙⲟⲓ ⲛⲟⲩϭⲟⲙ ⲁⲕⲕⲁ ⲧⲁϩⲓⲏ ⲉⲥⲟⲩⲁⲁⲃ
ⲡⲉⲧⲥⲟⲃⲧⲉ ⲛⲛⲁⲟⲩⲉⲣⲏⲧⲉ ⲛⲧϩⲉ ⲛⲛⲁⲛⲓⲉⲉⲓⲟⲩⲗ ⲉϥⲧⲁϩⲟ ⲙⲙⲟⲓ ⲉⲣⲁⲧⲉϫⲛⲛⲁϫⲓⲥⲓⲉⲉⲩ
ⲉϥⲧⲥⲁⲃⲟ ⲛⲛⲁϭⲓϫ ⲉⲡⲡⲟⲗⲉⲙⲟⲥ ⲁⲕⲕⲱ ⲛⲛⲁϭⲃⲟⲓ ⲙⲡⲓⲧⲉ ⲛϩⲟⲙⲛⲧ
ⲁⲕϯ ⲛⲁⲓ ⲛⲟⲩⲛⲁϣⲧⲉ ⲛⲟⲩϫⲁⲓ ⲧⲉⲕⲟⲩⲛⲁⲙ ⲧⲉⲛⲧⲁⲥϣⲟⲡⲧ ⲉⲣⲟⲥ ⲧⲉⲕⲥⲃⲱ ⲧⲉⲛⲧⲁⲥⲥⲁϩⲱⲓ ϣⲁⲃⲟⲗ ⲧⲉⲕⲥⲃⲱ ⲧⲉⲛⲧⲁϯⲥⲃⲱ ⲛⲁⲓ
ⲁⲕⲟⲩⲉϣⲥ ⲛⲁⲧⲁϭⲥ ⲉⲃⲟⲗ ϩⲁⲣⲁⲧ ⲁⲩⲱ ⲙⲡⲉⲛⲁⲧⲁϭⲥⲉ ϭⲃⲃⲉ
ϯⲛⲁⲡⲱⲧ ⲛⲥⲁⲛⲁϫⲁϫⲉ ⲛⲧⲁⲧⲁϩⲟⲟⲩ ⲁⲩⲱ ⲛⲛⲁⲕⲧⲟⲓ ⲉⲙⲡⲟⲩⲱϫⲛ
ϯⲛⲁⲗⲟϫϩⲟⲩ ⲛⲥⲉⲧⲙϭⲙϭⲟⲙ ⲛⲁϩⲉⲣⲁⲧⲟⲩ ⲥⲉⲛⲁϩⲉ ϩⲁⲛⲁⲟⲩⲉⲣⲏⲧⲉ
ⲁⲕⲙⲟⲣⲧ ⲛⲟⲩϭⲟⲙ ⲉⲡⲡⲟⲗⲉⲙⲟⲥ ⲁⲕⲧⲁⲩⲟ ⲉⲡⲉⲥⲏⲧ ϩⲁⲣⲁⲧ ⲛⲛⲉⲧⲧⲱⲟⲩⲛ ⲧⲏⲣⲟⲩ ⲉϩⲣⲁⲓ ⲉϫⲱⲓ
ⲁⲕϯ ⲛⲛⲁϫⲁϫⲉ ϩⲁⲛⲁⲟⲩⲉⲣⲏⲧⲉ ⲁⲕϥⲱⲧⲉ ⲉⲃⲟⲗ ⲛⲛⲉⲧⲙⲟⲥⲧⲉ ⲙⲙⲟⲓ
ⲁⲩϫⲓϣⲕⲁⲕ ⲉⲃⲟⲗ ⲁⲩⲱ ⲛⲉ ⲙⲛⲡⲉⲧⲛⲟⲩϩⲙ ⲉϩⲣⲁⲓ ⲉⲡϫⲟⲉⲓⲥ ⲁⲩⲱ ⲙⲡϥⲥⲱⲧⲙ ⲉⲣⲟⲟⲩ
ϯⲛⲁⲧⲣⲉⲩⲡⲁⲕⲉ ⲛⲧϩⲉ ⲛⲟⲩϣⲟⲉⲓϣ ⲛⲁϩⲣⲛ ⲟⲩⲧⲏⲩ ϯⲛⲁⲟⲥϭⲟⲩ ⲛⲧϩⲉ ⲛⲟⲩⲙⲉ ⲛϩⲓⲣ
ⲕⲛⲁⲧⲟⲩϫⲟⲓ ⲉⲃⲟⲗ ϩⲛⲛⲟⲩⲱϩⲙ ⲙⲡⲁⲗⲁⲟⲥ ⲁⲩⲱ ⲕⲛⲁⲕⲁⲑⲓⲥⲧⲁ ⲙⲙⲟⲓ ⲛⲁⲡⲉ ⲛⲛϩⲉⲑⲛⲟⲥ ⲡⲗⲁⲟⲥ ⲉⲧⲉⲙⲡⲓⲥⲟⲩⲱⲛϥ ⲁϥⲣϩⲙϩⲁⲗ ⲛⲁⲓ
ⲁϥⲥⲱⲧⲙ ⲛⲥⲱⲓ ϩⲛⲟⲩⲥⲱⲧⲙ ⲙⲙⲁⲁϫⲉ ⲁⲛϣⲏⲣⲉ ⲛϣⲙⲙⲟ ϫⲓϭⲟⲗ ⲉⲣⲟⲓ
ⲁⲛϣⲏⲣⲉ ⲛϣⲙⲙⲟ ⲣⲁⲥ ⲁⲩⲣϭⲁⲗⲉ ⲉⲃⲟⲗ ϩⲛⲛⲉⲩϩⲓⲟⲟⲩⲉ
ⲡϫⲟⲉⲓⲥ ⲟⲛϩ ⲁⲩⲱ ϥⲥⲙⲁⲙⲁⲁⲧ ⲛϭⲓⲡⲁⲛⲟⲩⲧⲉ ⲙⲁⲣⲉϥϫⲓⲥⲉ ⲛϭⲓⲡⲛⲟⲩⲧⲉ ⲙⲡⲁⲟⲩϫⲁⲓ
ⲡⲛⲟⲩⲧⲉ ⲉⲧϯ ⲛⲁⲓ ⲛϩⲉⲛϫⲓⲕⲃⲁ ⲡⲉⲛⲧⲁϥϩⲩⲡⲟⲧⲁⲥⲥⲉ ⲛϩⲉⲛⲗⲁⲟⲥ ϩⲁⲣⲁⲧ
ⲡⲁⲣⲉϥⲛⲁϩⲙⲉⲧ ⲉⲃⲟⲗ ϩⲛⲛⲁϫⲁϫⲉ ⲛⲣⲉϥⲛⲟⲩϭⲥ ⲕⲛⲁϫⲁⲥⲧ ⲉⲃⲟⲗ ϩⲛⲛⲉⲧⲧⲱⲟⲩⲛ ⲉϩⲣⲁⲓ ⲉϫⲱⲓ ⲕⲛⲁⲛⲁϩⲙⲉⲧ ⲉⲃⲟⲗ ϩⲓⲧⲛⲟⲩⲣⲱⲙⲉ ⲛϫⲓⲛϭⲟⲛⲥ
ⲉⲧⲃⲉⲡⲁⲓ ϯⲛⲁⲟⲩⲱⲛϩ ⲛⲁⲕ ⲉⲃⲟⲗ ⲡϫⲟⲉⲓⲥ ϩⲛⲛϩⲉⲑⲛⲟⲥ ⲁⲩⲱ ϯⲛⲁⲯⲁⲗⲗⲉⲓ ⲉⲡⲉⲕⲣⲁⲛ
ⲡⲉⲧϫⲓⲥⲉ ⲛⲛⲉⲩϫⲁⲓ ⲙⲡⲉϥⲣⲣⲟ ⲉⲧⲉⲓⲣⲉ ⲛⲟⲩⲛⲁ ⲙⲛⲡⲉϥⲭⲣⲓⲥⲧⲟⲥ ⲇⲁⲩⲉⲓⲇ ⲙⲛⲡⲉϥⲥⲡⲉⲣⲙⲁ ϣⲁⲉⲛⲉϩ
ⲁⲓⲁⲕⲱⲃ ⲇⲉ ⲛⲉⲓⲁⲧϥ ⲉϩⲣⲁⲓ ⲁϥⲛⲁⲩ ⲁⲩⲱ ⲉⲓⲥϩⲏⲏⲧⲉ ⲉⲓⲥⲏⲥⲁⲩ ⲡⲉϥⲥⲟⲛ ⲉϥⲛⲏⲩ ⲉⲧⲱⲙⲛⲧ ⲉⲣⲟϥ ⲙⲛϥⲧⲟⲟⲩϣⲉ ⲛⲣⲱⲙⲉ ⲛⲙⲙⲁϥ ⲁϥⲡⲱϣ ⲇⲉ ⲛϭⲓⲓⲁⲕⲱⲃ ⲛⲛϣⲏⲣⲉ ϣⲏⲙ ⲉϫⲛⲁⲓⲁ ⲙⲛϩⲣⲁⲭⲏⲗ ⲙⲛⲧϩⲙϩⲁⲗ ⲥⲛⲧⲉ
ⲁϥⲕⲱ ⲛⲧϩⲙϩⲁⲗ ⲥⲛⲧⲉ ⲙⲛⲛⲉⲩϣⲏⲣⲉ ϩⲓⲧϩⲏ ⲁⲩⲱ ⲗⲓⲁ ⲙⲛⲛⲉⲥϣⲏⲣⲉ ϩⲓⲡⲁϩⲟⲩ . . .
. . . ⲡⲉϫⲁϥ ϫⲉⲛⲁϣⲏⲣⲉⲛⲉ ⲛⲁⲓ ⲛⲧⲁⲡⲛⲟⲩⲧⲉ ⲛⲁⲙⲡⲉⲕϩⲙϩⲁⲗ ⲉⲧⲃⲏⲏⲧⲟⲩ
ⲁⲛϩⲙϩⲁⲗ ϩⲱⲛ ⲉϩⲟⲩⲛ ⲁⲩⲟⲩⲱϣⲧ ⲙⲛⲛⲉⲩϣⲏⲣⲉ
ⲁⲗⲓⲁ ϩⲱⲛ ⲉϩⲟⲩⲛ ⲙⲛⲛⲉⲥϣⲏⲣⲉ ⲁⲩⲟⲩⲱϣⲧ ⲙⲛⲥⲱⲥ ⲁϩⲣⲁⲭⲏⲗ ϩⲱⲛⲉϩⲟⲩⲛ ⲙⲛⲓⲱⲥⲏⲫ ⲁⲩⲟⲩⲱϣⲧ ⲡⲉϫⲁϥ ⲛⲁϥ ⲛϭⲓⲏⲥⲁⲩ ϫⲉⲟⲩⲛⲉ ⲛⲉⲓⲡⲁⲣⲉⲙⲃⲟⲗⲏ ⲧⲏⲣⲟⲩ ⲛⲧⲁⲓⲧⲱⲙⲛⲧ ⲉⲣⲟⲟⲩ ⲛⲧⲟϥ ⲇⲉ ⲛⲉϫⲁϥ ϫⲉⲛⲧⲁⲓⲧⲛⲛⲟⲟⲩⲥⲟⲩ ⲛⲁⲕ . . .
ⲛⲁⲓⲁⲧϥ ⲙⲡⲣⲱⲙⲉ ⲉⲧⲛⲁϯϩⲧⲏϥ ⲉⲩϩⲏⲕⲉ ⲙⲛⲟⲩⲉⲃⲓⲏⲛ ⲡϫⲟⲉⲓⲥ ⲛⲁⲧⲟⲩϫⲟϥ ϩⲛⲟⲩϩⲟⲟⲩ ⲙⲡⲟⲛⲏⲣⲟⲛ
ϥⲛⲁϩⲁⲣⲉϩ ⲉⲣⲟϥ ⲛϥⲧⲁⲛϩⲟϥ ⲛϥⲙⲁⲕⲁⲣⲓⲍⲉ ⲙⲙⲟϥ ϩⲓϫⲙⲡⲕⲁϩ ⲁⲩⲱ ⲛⲛⲉϥⲧⲁⲁϥ ⲉⲧⲟⲟⲧϥ ⲙⲡⲉϥϫⲁϫⲉ
ⲡϫⲟⲉⲓⲥ ⲛⲁⲃⲟⲏⲑⲉⲓ ⲉⲣⲟϥ ϩⲓϫⲙⲡⲉϭⲗⲟϭ ⲙⲡⲉϥⲙⲕⲁϩ ⲁⲕⲕⲧⲟ ⲙⲡⲉϥⲙⲁ ⲛⲛⲕⲟⲧⲕ ⲧⲏⲣϥ ϩⲙⲡⲉϥϣⲱⲛⲉ
ⲁⲛⲟⲕ ⲁⲓϫⲟⲟⲥ ϫⲉⲡϫⲟⲉⲓⲥ ⲛⲁⲛⲁⲓ ⲙⲁⲧⲁⲗϭⲉ ⲧⲁⲯⲩⲭⲏ ϫⲉⲁⲓⲣⲛⲟⲃⲉ ⲉⲣⲟⲕ
ⲁⲛⲁϫⲁϫⲉ ϫⲱ ⲉⲣⲟⲓ ⲛϩⲉⲛⲡⲉⲧϩⲟⲟⲩ ϫⲉⲉϥⲛⲁⲙⲟⲩ ⲧⲛⲁⲩ ⲛⲧⲉⲡⲉϥⲣⲁⲛ ⲧⲁⲕⲟ
ⲁⲩⲱ ⲛⲉϥⲃⲏⲕ ⲉϩⲟⲩⲛ ⲉⲛⲁⲩ ⲉϥϫⲱ ⲛϩⲉⲛⲡⲉⲧϣⲟⲩⲉⲓⲧ ⲁⲡⲉϥϩⲏⲧ ⲥⲱⲟⲩϩ ⲛⲁϥ ⲉϩⲟⲩⲛ ⲛⲟⲩⲁⲛⲟⲙⲓⲁ ⲛⲉϥⲙⲟⲟϣⲉ ⲉⲃⲟⲗ ⲉϥϣⲁϫⲉ ⲉⲣⲟⲓ
ⲛⲉⲩⲕⲁⲥⲕⲥ ⲉⲣⲟⲓ ⲧⲏⲣⲟⲩ ⲛϭⲓⲛⲁϫⲁϫⲉ ϩⲓⲟⲩⲥⲟⲡ ⲛⲉⲩⲙⲉⲉⲩⲉ ⲉⲣⲟⲓ ⲉϩⲉⲛⲡⲉⲧϩⲟⲟⲩ
ⲁⲩⲥⲙⲓⲛⲉ ⲛⲟⲩϣⲁϫⲉ ⲙⲡⲁⲣⲁⲛⲟⲙⲟⲛ ⲉⲣⲟⲓ ⲙⲏ ⲡⲉⲧⲛⲕⲟⲧⲕ ⲙⲉϥⲟⲩⲱϩ ⲉⲧⲟⲟⲧϥ ⲉⲧⲱⲟⲩⲛ
ⲕⲁⲓ ⲅⲁⲣ ⲡⲣⲱⲙⲉ ⲛⲧⲁⲉⲓⲣⲏⲛⲏ ⲛⲉⲓⲕⲱ ⲛϩⲧⲏⲓ ⲉⲣⲟϥ
ⲡⲉⲧⲟⲩⲱⲙ ⲟⲉⲓⲕ ⲛⲙⲙⲁⲓ ⲁϥϥⲓ ⲙⲡⲉϥϯⲃⲥ ⲉϩⲣⲁⲓ ⲉϫⲱⲓ ⲛⲧⲟⲕ ⲇⲉ ⲡϫⲟⲉⲓⲥ ⲛⲁⲛⲁⲓ ⲛⲅⲧⲟⲩⲛⲟⲥⲧ ⲧⲁⲧⲱⲱⲃⲉ ⲛⲁⲩ
ϩⲙⲡⲁⲓ ⲁⲓⲉⲓⲙⲉ ϫⲉⲁⲕⲟⲩⲁϣⲧ ϫⲉⲛⲛⲉⲡⲁϫⲁϫⲉ ⲣⲁϣⲉ ⲙⲙⲟⲓ
ⲁⲛⲟⲕ ⲇⲉ ⲁⲕϣⲟⲡⲧ ⲉⲣⲟⲕ ⲉⲧⲃⲉⲧⲁⲙⲛⲧⲃⲁⲗϩⲏⲧ ⲁⲩⲱ ⲁⲕⲧⲁϫⲣⲟⲓ ⲙⲡⲉⲕⲙⲧⲟ ⲉⲃⲟⲗ ϣⲁⲉⲛⲉϩ
ϥⲥⲙⲁⲙⲁⲁⲧ ⲛϭⲓⲡϫⲟⲉⲓⲥ ⲡⲛⲟⲩⲧⲉ ⲙⲡⲓⲥⲣⲁⲏⲗ ϫⲓⲛⲉⲛⲉϩ ϣⲁⲉⲛⲉϩ ⲉϥⲉϣⲱⲡⲉ ⲉϥⲉϣⲱⲡⲉ
ⲟⲩⲟⲓ ⲛⲛϣⲏⲣⲉ ⲛⲁⲡⲟⲥⲧⲁⲧⲏⲥ ⲛⲁⲓ ⲛⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲟⲩ ⲁⲧⲉⲧⲛⲉⲓⲣⲉ ⲛⲟⲩϣⲟϫⲛⲉ ⲉⲃⲟⲗ ϩⲓⲧⲟⲟⲧⲁⲛ ⲁⲩⲱ ϩⲛⲁⲩⲱ ⲉⲃⲟⲗ ϩⲓⲧⲙⲡⲁⲡⲛⲉⲩⲙⲁ ⲁⲛ ⲉⲟⲩⲉϩ ⲛⲟⲃⲉ ⲉϫⲛⲛⲉⲧⲛⲛⲟⲃⲉ
ⲛⲉⲧⲙⲟⲟϣⲉ ⲉⲃⲱⲕ ⲉⲡⲉⲥⲏⲧ ⲉⲕⲏⲙⲉ ⲁⲛⲟⲕ ⲇⲉ ⲙⲡⲟⲩϫⲛⲟⲩⲓ ⲉⲧⲣⲁⲃⲟⲏⲑⲉⲓ ⲉⲣⲟⲟⲩ ϩⲓⲧⲙⲫⲁⲣⲁⲱ ⲁⲩⲱ ⲣϩⲙϩⲁⲓⲃⲉⲥ ⲉⲣⲟⲟⲩ ⲉⲃⲟⲗ ϩⲛⲛⲣⲙⲛⲕⲏⲙⲉ
ⲧϩⲁⲓⲃⲉⲥ ⲅⲁⲣ ⲙⲫⲁⲣⲁⲱ ⲛⲁϣⲱⲡⲉ ⲉⲩϣⲓⲡⲉ ⲁⲩⲱ ⲉⲩⲛⲟϭⲛⲉϭ ⲛⲛⲉⲧⲕⲱ ⲛϩ ⲧⲏⲩ ⲉϫⲛⲕⲏⲙⲉ
ϫⲉⲥⲉϩⲛ ϫⲟⲟⲛⲉ ⲛϭⲓϩⲛⲁⲣⲭⲏⲅⲟⲥ ⲛⲃⲁⲓϣⲓⲛⲉ ⲉⲩϩⲟⲟⲩ
ϫⲉⲥⲉⲛⲁϣⲡ ϩⲓⲥⲉ ⲉⲡϫⲓⲛϫⲏ ⲉⲣⲁⲧϥ ⲛⲟⲩⲗⲁⲟⲥ ⲉⲛϥⲛⲁϯ ϩⲏⲩ ⲙⲙⲟⲟⲩ ⲁⲛ ⲉⲩⲃⲟⲏⲑⲓⲁ ⲁⲗⲗⲁ ⲉⲩϣⲓⲡⲉ ⲙⲛⲟⲩⲛⲟϭⲛⲉϭ
ⲧϩⲟⲣⲁⲥⲓⲥ ⲛⲛⲧⲃⲛⲟⲟⲩⲉ ⲉⲧϩⲛⲧⲉⲣⲏⲙⲟⲥ ϩⲣⲁⲓ ϩⲛⲧⲉⲑⲗⲓⲯⲓⲥ ⲙⲛⲡⲗⲱϫϩ ⲟⲩⲙⲟⲩⲓ ⲙⲛⲟⲩⲙⲁⲥ ⲙⲙⲟⲩⲓ ⲉⲃⲟⲗ ϩⲙⲡⲙⲁ ⲉⲧⲙⲙⲁⲩ ⲛϩⲟϥ ⲁⲩⲱ ⲛϣⲏⲣⲉ ⲛⲛϩⲟϥ ⲉⲧϩⲏⲗ ⲉⲃⲟⲗ ⲛⲧⲁⲩⲛ ⲧⲉⲩⲙⲛⲧⲣⲙⲙⲁⲟ ϩⲣⲁⲓ ϩⲓϫⲛϩⲛⲉⲟⲟⲩ ⲙⲛϩⲛϭⲁⲙⲟⲩⲗ ⲉⲣⲁⲧϥ ⲛⲟⲩϩⲉⲑⲛⲟⲥ ⲉⲛϥⲛⲁϯ ϩⲏⲩ ⲙⲙⲟⲟⲩ ⲁⲛ ⲉⲩⲃⲟⲏⲑⲉⲓ ⲁⲗⲗⲁ ⲉⲩϣⲓⲡⲉ ⲙⲛⲟⲩⲛⲟϭⲛⲉϭ
ⲉⲣⲉⲛⲣⲙⲛⲕⲏⲙⲉ ⲛⲁϯ ⲙⲙⲱⲧⲛ ⲛϩⲉⲛⲡⲓϭⲁ ⲙⲛϩⲉⲛⲡⲉⲧϣⲟⲩⲉⲓⲧ ⲁϫⲓⲥ ⲛⲁⲩ ϫⲉⲡⲉⲓⲥⲟⲗⲥⲗ ⲛⲧⲉⲧⲏⲩⲧⲛ ϣⲟⲩⲉⲓⲧ
ⲧⲉⲛⲟⲩ ϭⲉ ϩⲙⲟⲟⲥ ⲛⲅⲥϩⲁⲓ ⲛⲛⲁⲓ ⲉⲩⲡⲩⲝⲓⲟⲛ ⲁⲩⲱ ⲉⲩϫⲱⲱⲙⲉ ϫⲉⲛⲁⲓ ⲛⲁϣⲱⲡⲉ ⲉϩⲉⲛϩⲟⲟⲩ ⲛϩⲉⲛⲟⲩⲟⲉⲓϣ ⲁⲩⲱ ϣⲁⲉⲛⲉϩ
ϫⲉⲟⲩⲗⲁⲟⲥ ⲛⲁⲧⲥⲱⲧⲙ ⲡⲉ ϩⲉⲛϣⲏⲣⲉ ⲛϭⲟⲗ ⲛⲉ ⲛⲁⲓ ⲉⲧⲙⲡⲟⲩⲉϣ ⲥⲱⲧⲙ ⲉⲡⲛⲟⲙⲟⲥ ⲙⲡⲛⲟⲩⲧⲉ
ⲛⲉⲧϫⲱ ⲙⲙⲟⲥ ⲉⲛⲉⲡⲣⲟⲫⲏⲧⲏⲥ ϫⲉⲙⲡⲣⲧⲁⲙⲟⲛ ⲁⲩⲱ ⲛⲉⲧⲛⲁⲩ ⲉⲛϩⲟⲣⲟⲙⲁ ϫⲉⲙⲡⲣϣⲁϫⲉ ⲛⲙⲙⲁⲛ ⲁⲗⲗⲁ ϣⲁϫⲉ ⲛⲙⲙⲁⲛ ⲁⲩⲱ ϫⲱ ⲛⲁⲛ ⲛⲕⲉⲡⲗⲁⲛⲏ
ⲛⲧⲉⲧⲛⲕⲧⲟⲛ ⲉⲃⲟⲗ ϩⲓⲧⲉϩⲓⲏ ⲁⲩⲱ ⲛⲧⲉⲧⲛϥⲓ ⲉⲃⲟⲗ ⲙⲙⲟⲛ ⲙⲡⲉⲓⲙⲁ ⲙⲙⲟⲟϣⲉ ⲛⲧⲉⲧⲛϥⲓ ⲉⲃⲟⲗ ϩⲓϫⲱⲛ ⲙⲡϣⲁϫⲉ ⲙⲡⲓⲥⲣⲁⲏⲗ
ⲉⲧⲃⲉⲡⲁⲓ ⲛⲁⲓ ⲛⲧⲉⲣⲉⲡϫⲟⲉⲓⲥ ϫⲱ ⲙⲙⲟⲟⲩ ⲡⲉⲧⲟⲩⲁⲁⲃ ⲙⲡⲓⲥⲣⲁⲏⲗ ϫⲉⲁⲧⲉⲧⲛⲣ ⲁⲧⲛⲁϩⲧⲉ ⲉⲛⲉⲓϣⲁϫⲉ ⲁⲩⲱ ⲁⲧⲉⲧⲛⲕⲁ ϩⲧⲏⲧⲛ ⲉⲡϭⲟⲗ ⲉⲧⲃⲉϫⲉⲁⲕⲕⲣⲙⲣⲙ ⲁⲩⲱ ⲁⲕϣⲱⲡⲉ ⲉⲕⲛⲁϩⲧⲉ ⲉⲡⲉⲓϣⲁϫⲉ
ⲉⲧⲃⲉⲡⲁⲓ ⲡⲉⲓⲛⲟⲃⲉ ⲛⲁϣⲱⲡⲉ ⲛⲏⲧⲛ ⲛⲧϩⲉ ⲛⲟⲩⲥⲟϥⲧ ⲉⲁϥϩⲉ ⲛⲧⲉⲩⲛⲟⲩ ⲛⲟⲩⲡⲟⲗⲓⲥ ⲉⲁⲩϫⲓⲧⲥ ⲉⲥϫⲟⲥⲉ ⲧⲁⲓ ⲉⲣⲉⲡⲉⲥϩⲉ ϣⲟⲟⲡ ⲛⲧⲉⲩⲛⲟⲩ
ⲁⲩⲱ ⲉⲣⲉⲡⲉⲥϩⲉ ⲛⲁⲉⲣ ⲧϩⲉ ⲙⲡⲟⲩⲱϣϥ ⲛⲟⲩϩⲛⲁⲁⲩ ⲛⲃⲗϫⲉ ⲛⲥⲓⲕⲱⲧ ⲉⲩⲟ ⲛϣⲏⲛ ϣⲏⲙ ϩⲱⲥⲧⲉ ⲉⲧⲙϭⲛ ⲟⲩⲃⲗϫⲉ ⲛϩⲏⲧⲟⲩ ⲉϥⲓ ⲛⲟⲩⲕⲱϩⲧ ⲛϩⲏⲧⲥ ⲁⲩⲱ ⲉⲥⲉϩⲣ ⲟⲩⲕⲟⲩⲓ ⲙⲙⲟⲟⲩ ⲉⲃⲟⲗ ⲛϩⲏⲧⲥ
ⲧⲁⲓ ⲧⲉ ⲧϩⲉ ⲉⲧⲉⲣⲉⲡϫⲟⲉⲓⲥ ϫⲱ ⲙⲙⲟⲥ ⲡⲉⲧⲟⲩⲁⲁⲃ ⲙⲡⲓⲥⲣⲁⲏⲗ ϩⲟⲧⲁⲛ ⲉⲕϣⲁⲛⲕⲟⲧⲕ ⲛⲕⲁϣ ⲁϩⲟⲙ ⲧⲟⲧⲉ ⲕⲛⲁⲟⲩϫⲁⲓ ⲁⲩⲱ ⲕⲛⲁⲉⲓⲙⲉ ϫⲉⲕⲧⲱⲛ ⲛⲛⲉϩⲟⲟⲩ ⲉⲕⲛⲁϩⲧⲉ ⲉϩⲉⲛⲡⲉⲧϣⲟⲩⲉⲓⲧ ⲁⲧⲉⲧⲛϭⲟⲙ ϣⲱⲡⲉ ⲉⲡϫⲓⲛϫⲏ ⲁⲩⲱ ⲛⲉⲧⲉⲧⲛⲟⲩⲉϣ ⲥⲱⲧⲙ ⲁⲛ ⲡⲉ
ⲁⲗⲗⲁ ⲁⲧⲉⲧⲛϫⲟⲟⲥ ϫⲉⲉⲛⲛⲁⲡⲱⲧ ϩⲓⲛⲉϩⲧⲱⲱⲣⲉ ⲉⲧⲃⲉⲡⲁⲓ ⲧⲉⲧⲛⲛⲁⲡⲱⲧ ⲁⲩⲱ ⲁⲧⲉⲧⲛϫⲟⲟⲥ ϫⲉⲉⲛⲛⲁϣⲱⲡⲉ ϩⲓϫⲛϩⲉⲛⲁⲛⲁⲃⲁⲧⲏⲥ ⲉⲩⲁⲥⲱⲟⲩ ⲉⲧⲃⲉⲡⲁⲓ ⲇⲉ ⲥⲉⲛⲁϣⲱⲡⲉ ⲉⲩⲁⲥⲱⲟⲩ ⲛϭⲓⲛⲉⲧⲡⲏⲧ ⲛⲥⲱⲧⲛ
ⲟⲩⲛ ϣⲟ ⲛⲁⲡⲱⲧ ⲉⲧⲃⲉⲧⲉⲥⲙⲏ ⲛⲟⲩⲁ ⲁⲩⲱ ⲟⲩⲛ ϩⲁϩ ⲛⲁⲡⲱⲧ ⲉⲧⲉⲥⲙⲏ ⲛϯⲟⲩ ϣⲁⲛⲧⲉⲧⲛϣⲱⲡⲉ ⲛⲧϩⲉ ⲛⲟⲩϣⲟⲛⲧⲉ ϩⲓⲟⲩⲧⲟⲟⲩ ⲁⲩⲱ ⲛⲧϩⲉ ⲛⲟⲩϩⲁ ⲉϥϥⲓ ϩⲁⲟⲩⲗⲁⲩⲟ ϩⲓⲟⲩⲥⲓⲃⲧ
ⲁⲩⲱ ⲡⲛⲟⲩⲧⲉ ⲟⲛ ⲛⲁϭⲱ ⲉϥϣⲛϩⲧⲏϥ ⲉϫⲱⲧⲛ ⲁⲩⲱ ⲉⲧⲃⲉⲡⲁⲓ ϥⲛⲁϫⲓⲥⲉ ⲛⲁ ⲛⲏⲧⲛ ϫⲉⲟⲩⲕⲣⲓⲧⲏⲥ ⲡⲉ ⲡϫⲟⲉⲓⲥ ⲡⲉⲛⲛⲟⲩⲧⲉ ⲁⲩⲱ ⲉⲧⲉⲧⲛⲁⲕⲁ ⲡⲉⲧⲛⲉⲟⲟⲩ ⲧⲱⲛ ⲛⲁⲓⲁⲧⲟⲩ ⲛⲛⲉⲧϭⲉⲉⲧ ⲉⲣⲟϥ
ϫⲉⲟⲩⲛⲟⲩⲗⲁⲟⲥ ⲉϥⲟⲩⲁⲁⲃ ⲛⲁⲟⲩⲱϩ ϩⲛⲥⲓⲱⲛ ⲁⲩⲱ ⲁⲧϩⲓⲉⲣⲟⲩⲥⲁⲗⲏⲙ ⲣⲓⲙⲉ ϩⲛⲟⲩⲣⲓⲙⲉ ϫⲉⲛⲁⲛⲁⲓ ϥⲛⲁⲛⲁ ⲙⲡⲉϩⲣⲟⲟⲩ ⲙⲡⲟⲩⲁϣϣⲕⲁⲕ ⲛⲧⲉⲣⲉϥⲛⲁⲩ ⲇⲉ ⲁϥⲥⲱⲧⲙ ⲉⲣⲟⲁⲩⲱ
ⲡϫⲟⲉⲓⲥ ⲛⲁϯ ⲛⲏⲧⲛ ⲛⲟⲩⲟⲉⲓⲕ ⲛⲑⲗⲓⲯⲓⲥ ⲁⲩⲱ ⲟⲩⲙⲟⲟⲩ ⲉϥϩⲉϫϩⲱϫ ⲁⲩⲱ ⲛⲛⲉⲩϩⲱⲛ ⲉⲣⲟϫⲓⲛⲧⲉⲛⲟⲩ ⲛϭⲓⲛⲉⲧⲡⲗⲁⲛⲁ ⲙⲙⲙⲟϫⲉⲛⲟⲩⲃⲁⲗ ⲛⲁⲛⲁⲩ ⲉⲛⲉⲧⲡⲗⲁⲛⲁ ⲙⲙⲙⲟⲁⲩⲱ
ⲛⲟⲩⲙⲁⲁϫⲉ ⲛⲁⲥⲱⲧⲙ ⲁⲛ ⲉⲛϣⲁϫⲉ ⲛⲛⲉⲧⲡⲗⲁⲛⲁ ⲙⲙⲟⲁⲩⲱ ⲉⲛϣⲁϫⲉ ⲛⲛⲉⲛⲧⲁⲩⲡⲗⲁⲛⲁ ⲙⲙⲙⲟⲉⲡⲁϩⲟⲩ ⲛⲉⲛⲧⲁⲩϫⲟⲟⲥ ϫⲉⲧⲁⲓ ⲧⲉ ⲧⲉϩⲓⲏ ⲙⲁⲣⲉⲛⲃⲱⲕ ⲉϩⲣⲁⲓ ⲛϩⲏⲧⲥ ⲉⲓⲧⲉ ⲉⲟⲩⲛⲁⲛ ⲉⲓⲧⲉ ⲉϩⲃⲟⲩⲣ
ⲁⲩⲱ ⲧⲉⲛⲁⲥⲱϣϥ ⲛⲛⲉⲓⲇⲱⲗⲟⲛ ⲉⲧϭⲟⲟⲗⲉ ⲛϩⲁⲧ ⲁⲩⲱ ⲉⲧϭⲟⲟⲗⲉ ⲛⲛⲟⲩⲃ ⲧⲉⲛⲁⲁⲁⲩ ⲛϣⲏⲙ ϣⲏⲙ ⲁⲩⲱ ⲛⲧⲉϫⲟⲟⲣⲟⲩ ⲉⲃⲟⲗ ⲛⲧϩⲉ ⲛⲟⲩⲙⲟⲟⲩ ⲛⲥϩⲓⲙⲉ ⲉⲥⲛⲏϩ ⲉⲃⲟⲗ ⲁⲩⲱ ⲛⲧⲉⲥⲁϩⲣⲟⲩ ⲛⲧϩⲉ ⲛⲟⲩⲙⲏ ⲟⲉⲓⲕ
ⲧⲟⲧⲉ ⲡϩⲱⲟⲩ ⲛⲁϣⲱⲡⲉ ⲙⲡⲉϭⲣⲟϭ ⲙⲡⲟⲩⲕⲁϩ ⲁⲩⲱ ⲡⲟⲉⲓⲕ ⲙⲡⲉϭⲣⲟϭ ⲙⲡⲟⲩⲕⲁϩ ⲛⲁϣⲱⲡⲉ ⲉⲩⲥⲉⲓ ⲁⲩⲱ ⲉϥⲕⲓⲱⲟⲩ ⲛⲟⲩⲧⲃⲛⲟⲟⲩⲉ ⲛⲁⲙⲟⲟⲛⲉ ⲙⲡⲉϩⲟⲟⲩ ⲉⲧⲙⲙⲁⲩ ⲛⲟⲩⲙⲁ ⲉϥⲕⲓⲱⲟⲩ ⲁⲩⲱ ⲉϥⲟⲩⲟϣⲥ
ⲛⲉⲧⲛⲙⲁⲥⲉ ⲙⲛⲛⲉⲧⲛⲉϩⲉ ⲉⲧⲉⲣ ϩⲱⲃ ⲉⲡⲕⲁϩ ⲛⲁⲟⲩⲉⲙ ⲧⲱϩ ⲉϥⲧⲉϩ ϩⲓⲉⲓⲱⲧ ⲉϥⲧⲃⲃⲏⲩ
ⲁⲩⲱ ϥⲛⲁϣⲱⲡⲉ ϩⲙⲡⲉϩⲟⲟⲩ ⲉⲧⲙⲙⲁⲩ ⲉϫⲛⲧⲟⲟⲩ ⲛⲓⲙ ⲉⲧϫⲟⲥⲉ ⲁⲩⲱ ⲉϫⲛⲥⲓⲃⲓⲧ ⲛⲓⲙ ⲉⲧϩⲗⲟⲩⲗⲱⲟⲩ ⲛϭⲓⲟⲩⲙⲟⲟⲩ ⲉϥⲥⲱⲕ ϩⲙⲡⲉϩⲟⲟⲩ ⲉⲧⲙⲙⲁⲩ ϩⲟⲧⲁⲛ ⲉⲣϣⲁⲛϩⲁϩ ⲧⲁⲕⲟ ⲛⲧⲉⲡⲡⲩⲣⲅⲟⲥ ϩⲉ
ⲛⲧⲉⲡⲟⲩⲟⲉⲓⲛ ⲙⲡⲟⲟϩ ⲣ ⲧϩⲉ ⲙⲡⲟⲩⲟⲉⲓⲛ ⲙⲡⲣⲏ ⲁⲩⲱ ⲡⲟⲩⲟⲉⲓⲛ ⲙⲡⲣⲏ ⲛⲥⲁϣϥ ⲛⲕⲱⲃ ⲙⲡⲉϩⲟⲟⲩ ⲉⲧⲙⲙⲁⲩ ⲉϥϣⲁⲛⲧⲁⲗϭⲉ ⲡⲟⲩⲱϣϥ ⲙⲡⲉϥⲗⲁⲟⲥ ⲁⲩⲱ ⲉϥϣⲁⲛⲧⲁⲗϭⲟ ⲙⲡⲉⲧⲕⲁⲥ ⲙⲡⲉⲕⲥⲁϣ
ⲉⲓⲥ ⲡⲣⲁⲛ ⲙⲡϫⲟⲉⲓⲥ ⲛⲏⲩ ϩⲓⲧⲛⲟⲩⲛⲟϭ ⲛⲟⲩⲟⲉⲓϣ ⲟⲩϭⲱⲛⲧ ⲉϥⲙⲟⲩϩ ⲙⲛⲟⲩⲉⲟⲟⲩ ⲡⲉ ⲡϣⲁϫⲉ ⲛⲛⲉϥⲥⲡⲟⲧⲟⲩ ⲡϣⲁϫⲉ ϥⲙⲉϩ ⲛⲟⲣⲅⲏ ⲁⲩⲱ ⲧⲟⲣⲅⲏ ⲙⲡⲉϥϭⲱⲛⲧ ⲛⲁⲟⲩⲱⲙ ⲛⲧϩⲉ ⲛⲟⲩⲕⲱϩⲧ
ⲡⲉϥⲡⲛⲉⲩⲙⲁ ⲛⲏⲩ ⲛⲧϩⲉ ⲛⲟⲩⲙⲟⲟⲩ ⲉϥⲥⲱⲕ ϩⲛⲟⲩⲉⲓⲁ ϣⲁⲡⲕⲁϩ ⲁⲩⲱ ϥⲛⲁⲡⲱϣ ⲉϣⲧⲟⲣⲧⲣ ⲛⲛϩⲉⲑⲛⲟⲥ ⲉϫⲛⲧⲉⲩⲡⲗⲁⲛⲏ ⲉⲧϣⲟⲩⲉⲓⲧ ⲁⲩⲱ ⲟⲩⲛ ⲟⲩⲡⲗⲁⲛⲏ ⲛⲁⲡⲱⲧ ⲛⲥⲱⲟⲩ ⲁⲩⲱ ⲥⲛⲁϫⲓⲧⲟⲩ ⲙⲡⲉⲩⲙⲧⲟ ⲉⲃⲟⲗ
ⲙⲏ ϩⲁⲡⲥ ⲉⲧⲣⲉⲧⲉⲧⲛⲉⲩⲫⲣⲁⲛⲉ ⲛⲟⲩⲟⲉⲓϣ ⲛⲓⲙ ⲁⲩⲱ ⲉⲃⲱⲕ ⲉϩⲟⲩⲛ ⲛⲟⲩⲟⲉⲓϣ ⲛⲓⲙ ⲉⲛⲁⲡⲉⲧⲟⲩⲁⲁⲃ ⲛⲧϩⲉ ⲛⲛⲉⲧⲣ ϣⲁⲁⲩⲱ ⲉⲧⲉⲩⲫⲣⲁⲛⲉ ⲉⲃⲱⲕ ⲉϩⲟⲩⲛ ⲙⲛⲟⲩⲥⲏϥⲉ ⲛϫⲱ ⲉⲡⲧⲟⲟⲩ ⲙⲡⲛⲟⲩⲧⲉ ⲉⲣⲁⲧϥ ⲙⲡⲛⲟⲩⲧⲉ ⲉⲧϫⲟⲟⲣ ⲁⲩⲱ ⲡⲉⲧⲟⲩⲁⲁⲃ ⲙⲡⲓⲥⲣⲁⲏⲗ
ⲁⲩⲱ ⲡⲛⲟⲩⲧⲉ ⲛⲁⲧⲣⲉⲩⲥⲱⲧⲙ ⲉⲡⲉⲟⲟⲩ ⲛⲧⲉϥⲥⲙⲏ ⲁⲩⲱ ϥⲛⲁⲟⲩⲱⲛϩ ⲉⲃⲟⲗ ⲙⲡϭⲱⲛⲧ ⲙⲡⲉϥϭⲃⲟⲓ ⲛϥⲛ ⲟⲩⲏⲧⲉ ⲉϫⲱⲟⲩ ⲛϭⲟⲛⲥ ⲙⲛⲟⲩϭⲱⲛⲧ ⲛⲟⲣⲅⲏ ⲙⲛⲟⲩϣⲁϩ ⲛⲟⲣⲅⲏ ⲉⲥⲟⲩⲱⲙ ⲁⲩⲱ ⲛⲧϩⲉ ⲛⲟⲩⲙⲟⲟⲩ ⲙⲛⲟⲩⲭⲁⲗⲁⲍⲁ ⲉⲩⲛⲏⲩ ⲉⲡⲉⲥⲏⲧ ϩⲓⲟⲩⲥⲟⲡ ⲛϭⲟⲛⲥ
ϩⲓⲧⲙⲡⲉϩⲣⲟⲟⲩ ⲅⲁⲣ ⲙⲡϫⲟⲉⲓⲥ ⲛⲁⲥⲥⲩⲣⲓⲟⲥ ⲛⲁϭⲱⲧⲡ ϩⲛⲧⲉⲡⲗⲩⲅⲏ ⲉⲧϥⲛⲁⲣⲁϩⲧⲟⲩ ⲙⲙⲟⲥ
ⲁⲩⲱ ⲥⲉⲛⲁϣⲱⲡⲉ ⲛⲁϥ ⲙⲡⲉϥⲕⲱⲧⲉ ⲙⲡⲙⲁ ⲉⲧⲉⲣⲉⲧϩⲉⲗⲡⲓⲥ ⲛⲧⲉϥⲃⲟⲏⲑⲓⲁ ⲙⲙⲟϥ ⲧⲁⲓ ⲉⲛⲉϥⲕⲱ ⲛϩⲧⲏϥ ⲉⲣⲟⲥ ⲛⲁⲓ ⲉⲛⲉⲩⲛⲁⲙⲓϣⲉ ⲛⲙⲙⲁϥ ϩⲛⲛⲉⲩϭⲓⲑⲁⲣⲁ ⲁⲩⲱ ⲛⲉⲩⲕⲟⲩⲕⲙ ⲉⲃⲟⲗ ϩⲛⲛⲉⲩⲙⲛⲧⲁⲃⲟⲗⲏ
ⲥⲉⲛⲁϣⲁⲁⲧⲕ ⲅⲁⲣ ϩⲁⲧϩⲏ ⲛⲛⲉϩⲟⲟⲩ ⲙⲏ ⲁⲩⲥⲟⲃⲧⲉ ⲛⲁⲕ ϩⲱⲱⲕ ⲉⲧⲣⲉⲕⲣ ⲣⲣⲟ ⲟⲩⲓⲁ ⲉϥϣⲁⲕϩ ϩⲉⲛϣⲏ ⲛⲕⲉⲇⲣⲟⲥ ⲟⲩⲕⲱϩⲧ ⲙⲛϩⲛϣⲉ ⲉⲛⲁϣⲱⲟⲩ ⲉⲣⲉⲡϭⲱⲛⲧ ⲙⲡϫⲟⲉⲥ ⲟ ⲛⲧϩⲉ ⲛⲟⲩⲓⲁ ⲉϥⲙⲟⲩϩ ϩⲓⲧⲛⲟⲩⲑⲏⲛ
ⲁⲗⲗⲏⲗⲟⲩⲓⲁ ⲟⲩⲱⲛϩ ⲉⲃⲟⲗ ⲙⲡϫⲟⲉⲓⲥ ϫⲉⲟⲩⲭⲣⲏⲥⲧⲟⲥ ⲡⲉ ⲁⲩⲱ ⲡⲉϥⲛⲁ ϣⲟⲟⲡ ϣⲁⲉⲛⲉϩ
ⲛⲓⲙ ⲡⲉⲧⲛⲁϫⲱ ⲛⲛϭⲟⲙ ⲙⲡϫⲟⲉⲓⲥ ⲛϥⲧⲣⲉⲩⲥⲱⲧⲙ ⲉⲛⲉϥⲥⲙⲟⲩ ⲧⲏⲣⲟⲩ
ⲛⲁⲓⲁⲧⲟⲩ ⲛⲛⲉⲧϩⲁⲣⲉϩ ⲉⲡϩⲁⲡ ⲉⲧⲉⲓⲣⲉ ⲛⲧⲇⲓⲕⲁⲓⲟⲥⲩⲛⲏ ⲛⲟⲩⲟⲉⲓϣ ⲛⲓⲙ
ⲁⲣⲓⲡⲉⲛⲙⲉⲉⲩⲉ ⲡϫⲟⲉⲓⲥ ϩⲙⲡⲟⲩⲱϣ ⲙⲡⲉⲕⲗⲁⲟⲥ ⲛⲅϭⲙⲡⲉⲛϣⲓⲛⲉ ϩⲙⲡⲉⲕⲟⲩϫⲁⲓ
ⲉⲧⲣⲉⲛⲛⲁⲩ ϩⲛⲧⲙⲛⲧⲭⲣⲏⲥⲧⲟⲥ ⲛⲛⲉⲕⲥⲱⲧⲡ ⲛⲧⲛⲉⲩⲫⲣⲁⲛⲉ ϩⲙⲡⲟⲩⲛⲟϥ ⲙⲡⲉⲕϩⲉⲑⲛⲟⲥ ⲉⲧⲣⲉⲛϫⲓⲧⲁⲉⲓⲟ ⲙⲛⲧⲉⲕⲕⲗⲏⲣⲟⲛⲟⲙⲓⲁ
ϫⲉⲁⲛⲣⲛⲟⲃⲉ ⲙⲛⲛⲉⲛⲉⲓⲟⲧⲉ ⲁⲛⲁⲛⲟⲙⲓⲁ ⲛϫⲓⲛϭⲟⲛⲥ
ⲛⲉⲛⲉⲓⲟⲧⲉ ⲙⲡⲟⲩⲉⲓⲙⲉ ⲉⲛⲉⲕϣⲡⲏⲣⲉ ϩⲛⲕⲏⲙⲉ ⲙⲡⲟⲩⲣⲡⲙⲉⲉⲩⲉ ⲙⲡⲁϣⲁⲓ ⲙⲡⲉⲕⲛⲁ ⲁⲩϯⲛⲟⲩϭⲥ ⲉⲩⲛⲏⲩ ⲉϩⲣⲁⲓ ϩⲛⲧⲉⲣⲩⲑⲣⲁ ⲧϩⲁⲗⲁⲥⲥⲁ
ⲁⲩⲱ ⲁⲩⲧⲟⲩϫⲟⲟⲩ ⲉⲧⲃⲉⲡⲉϥⲣⲁⲛ ⲉⲟⲩⲱⲛϩ ⲉⲃⲟⲗ ⲛⲧⲉϥϭⲟⲙ
ⲁϥⲉⲡⲓⲧⲓⲙⲁ ⲛⲧⲉⲣⲩⲑⲣⲁ ⲧϩⲁⲗⲁⲥⲥⲁ ⲁⲥϣⲟⲟⲩⲉ ⲁϥϫⲓⲙⲟⲉⲓⲧ ϩⲏⲧⲟⲩ ϩⲛⲛⲛⲟⲩⲛ ⲛⲧϩⲉ ⲛⲟⲩϫⲁⲓⲉ
ⲁϥⲧⲟⲩϫⲟⲟⲩ ⲉⲧϭⲓϫ ⲛⲛⲉⲧⲙⲟⲥⲧⲉ ⲁⲩⲥⲟⲧⲟⲩ ⲉⲃⲟⲗ ϩⲛⲧϭⲓϫ ⲙⲡϫⲁϫⲉ
ⲁⲡⲙⲟⲟⲩ ϩⲱⲃⲥ ⲉϫⲛⲡⲉⲧⲑⲗⲓⲃⲉ ⲙⲙⲟⲟⲩ ⲙⲡⲉⲟⲩⲁ ϣⲱϫⲡ ⲛϩⲏⲧⲟⲩ
ⲁⲩⲡⲓⲥⲧⲉⲩⲉ ϩⲛⲛⲉϥϣⲁϫⲉ ⲁⲩⲥⲙⲟⲩ ϩⲙⲡⲉϥⲥⲙⲟⲩ
ⲁⲩϭⲉⲡⲏ ⲉⲣⲡⲱⲃϣ ⲛⲛⲉϥϩⲃⲏⲩⲉ ⲙⲡⲟⲩϩⲩⲡⲟⲙⲉⲓⲛⲉ ϩⲙⲡⲉϥϣⲟϫⲛⲉ
ⲁⲩⲉⲡⲓⲑⲩⲙⲉⲓ ⲉⲩⲉⲡⲓⲑⲩⲙⲓⲁ ϩⲓⲡϫⲁⲓⲉ ⲁⲩⲡⲉⲓⲣⲁⲍⲉ ⲙⲡⲛⲟⲩⲧⲉ ϩⲛⲟⲩⲙⲁ ⲉⲙⲛⲙⲟⲟⲩ ⲛϩⲏⲧϥ
ⲁϥϯ ⲛⲁⲩ ⲙⲡⲉⲧⲟⲩⲟⲩⲁϣϥ ⲁϥϫⲟⲟⲩ ⲛⲟⲩⲥⲉⲓ ⲛⲛⲉⲩⲯⲩⲭⲏ
ⲁⲩϯⲛⲟⲩϭⲥ ⲙⲙⲱⲩⲥⲏⲥ ϩⲛⲧⲡⲁⲣⲉⲙⲃⲟⲗⲏ ⲙⲛⲁⲁⲣⲱⲛ ⲡⲉⲧⲟⲩⲁⲁⲃ ⲙⲡϫⲟⲉⲓⲥ
ⲁⲡⲕⲁϩ ⲟⲩⲱⲛ ⲁϥⲟⲩⲱⲙⲕ ⲛⲇⲁⲑⲁⲛ ⲁϥϩⲱⲃⲥ ⲛⲧⲥⲩⲛⲁⲅⲱⲅⲏ ⲛⲁⲃⲓⲣⲱⲛ
ⲁⲩⲕⲱϩⲧⲙⲟⲩϩ ϩⲛⲧⲉⲩⲥⲩⲛⲁⲅⲱⲅⲏ ⲁⲩϣⲁϩⲣⲱⲕϩ ⲛⲛⲣⲉϥⲣⲛⲟⲃⲉ
ⲁⲩⲧⲁⲙⲓⲟ ⲛⲟⲩⲙⲁⲥⲉ ϩⲛⲭⲱⲣⲏⲃ ⲁⲩⲟⲩⲱϣⲧ ⲛⲛⲉⲩⲙⲟⲩⲛⲅ ⲛϭⲓϫ
ⲁⲩϣⲓⲃⲉ ⲙⲡⲉⲩⲉⲟⲟⲩ ϩⲛⲟⲩⲉⲓⲛⲉ ⲙⲙⲁⲥⲉ ⲉϣⲁϥⲟⲩ ⲙⲭⲟⲣⲧⲟⲥ ⲁⲩⲣⲡⲱⲃϣ ⲙⲡⲛⲟⲩⲧⲉ ⲉⲧⲛⲟⲩϩⲙ ⲙⲙⲟⲟⲩ
ⲡⲉⲛⲧⲁϥⲉⲓⲣⲉ ⲛⲛⲓⲙⲛⲧⲛⲟϭ ϩⲛⲕⲏⲙⲉ ⲛⲓϣⲡⲏⲣⲉ ϩⲙⲡⲕⲁϩ ⲛⲭⲁⲙ
ϩⲉⲛϩⲟⲧⲉ ⲉϫⲛⲧⲉⲣⲩⲑⲣⲁ ⲧϩⲁⲗⲁⲥⲥⲁ
ⲁϥϫⲟⲟⲥ ⲉϥⲟⲧⲟⲩ ⲉⲃⲟⲗ ⲛⲥⲁⲃⲏⲗ ⲉⲙⲱⲩⲥⲏⲥ ⲡⲉϥⲥⲱⲧⲡ ⲉⲛⲧⲁϥⲁϩⲉⲣⲁⲧϥ ϩⲙⲡⲟⲩⲱϣϥ ⲙⲡⲉϥⲙⲧⲟ ⲉⲃⲟⲗ ⲉⲕⲧⲟ ⲉⲃⲟⲗ ⲛⲧⲉϥⲟⲣⲅⲏ ⲉⲧⲙϥⲟⲧⲟⲩ ⲉⲃⲟⲗ
ⲁⲩⲥⲉϣϥⲡⲕⲁϩ ⲉⲧⲛⲁⲛⲟⲩϥ ⲙⲡⲟⲩⲡⲓⲥⲧⲉⲩⲉ ⲉⲛⲉϥϣⲁϫⲉ
ⲁⲩⲕⲣⲙⲣⲙ ϩⲛⲛⲉⲩⲙⲁ ⲛϣⲱⲡⲉ ⲙⲡⲟⲩⲥⲱⲧⲙ ⲉⲡⲉϩⲣⲟⲟⲩ ⲙⲡϫⲟⲉⲓⲥ
ⲁϥϥⲓ ⲛⲧⲉϥϭⲓϫ ⲉϩⲣⲁⲓ ⲉϫⲱⲟⲩ ⲉⲣⲁϩⲧⲟⲩ ϩⲣⲁⲓ ϩⲛⲧⲉⲣⲏⲙⲟⲥ
ⲉⲣⲉϩⲧⲡⲉⲩⲥⲡⲉⲣⲙⲁ ϩⲛⲛϩⲉⲑⲛⲟⲥ ⲉϫⲟⲟⲣⲟⲩ ⲉⲃⲟⲗ ϩⲛⲛⲉⲭⲱⲣⲁ
ⲁⲩϣⲙϣⲉ ⲛⲃⲉⲉⲗⲫⲉⲅⲱⲣ ⲁⲩⲟⲩⲉⲙⲑⲩⲥⲓⲁ ⲛⲛⲣⲉϥⲙⲟⲟⲩⲧ
ⲁⲩϯⲛⲟⲩϭⲥ ⲛⲁϥ ϩⲛⲛⲉⲩϩⲃⲏⲩⲉ ⲁⲡϩⲉ ⲁϣⲁⲓ ϩⲣⲁⲓ ⲛϩⲏⲧⲟⲩ
ⲁϥⲁϩⲉⲣⲁⲧϥ ⲛϭⲓⲫⲉⲛⲉⲉⲥ ⲁϥⲥⲟⲡⲥ ⲉϫⲱⲟⲩ ⲁⲩⲱ ⲁⲡⲟⲩⲱϣϥ ϭⲱ
ⲁⲩⲟⲡⲥ ⲉⲣⲟϥ ⲉⲩⲇⲓⲕⲁⲓⲟⲥⲩⲛⲏ ⲉⲩϫⲱⲙ ⲛⲛϫⲱⲙ ⲛϣⲁ ⲉⲛⲉϩ
ⲁⲩϯⲛⲟⲩϭⲥ ⲛⲁϥ ϩⲓϫⲙⲡⲙⲟⲟⲩ ⲛⲧⲁⲛⲧⲓⲗⲟⲅⲓⲁ ⲁⲩⲑⲙⲕⲉⲙⲱⲩⲥⲏⲥ ⲉⲧⲃⲏⲏⲧⲟⲩ
ϫⲉⲁⲩϯⲛⲟⲩϭⲥ ⲙⲡⲉϥⲡⲛⲉⲩⲙⲁ ⲁϥϩⲱⲛ ⲉⲧⲟⲟⲧⲟⲩ ϩⲛⲛⲉϥⲥⲡⲟⲧⲟⲩ
ⲙⲡⲟⲩϥⲉⲧⲛϩⲉⲑⲛⲟⲥ ⲉⲃⲟⲗ ⲛⲧⲁⲡϫⲟⲉⲓⲥ ϫⲟⲟⲩ ⲛⲁⲩ
ⲁⲩⲧⲱϩ ⲙⲛⲛϩⲉⲑⲛⲟⲥ ⲁⲩϫⲓⲥⲃⲱ ⲉⲛⲉⲩϩⲃⲏⲩⲉ
ⲁⲩⲣϩⲙϩⲁⲗ ⲛⲛⲉⲩⲙⲟⲩⲛⲅ ⲛϭⲓϫ ⲁϥϣⲱⲡⲉ ⲛⲁⲩ ⲉⲩⲥⲕⲁⲛⲇⲁⲗⲟⲛ
ⲁⲩϣⲱⲱⲧ ⲛⲛⲉⲩϣⲏⲣⲉ ⲙⲛⲛⲉⲩϣⲉⲉⲣⲉ ⲛⲙⲡⲉⲧϣⲟⲩⲉⲓⲧ ⲁⲩⲡⲱϩⲧ ⲉⲃⲟⲗ ⲛⲟⲩⲥⲛⲟϥ ⲛⲁⲧⲛⲟⲃⲉ
ⲡⲉⲩⲥⲛⲟϥ ⲛⲛⲉⲩϣⲏⲣⲉ ⲙⲛⲛⲉⲩϣⲉⲉⲣⲉ ⲛⲛⲇⲁⲓⲙⲟⲛⲓⲟⲛ ⲁⲩϣⲱⲱⲧ ⲛⲙⲙⲟⲩⲛⲅ ⲛϭⲓϫ ⲛⲭⲁⲛⲁⲁⲛ ⲁⲩⲙⲉϩⲡⲕⲁϩ ⲛⲥⲛⲟϥ
ⲁⲩⲱ ⲁⲩⲥⲱⲱϥ ϩⲛⲛⲉⲩϩⲃⲏⲩⲉ ⲁⲩⲡⲟⲣⲛⲉⲩⲉ ϩⲛⲛⲉⲩⲙⲉⲉⲩⲉ ⲛϩⲏⲧ
ⲁⲡⲁϫⲟⲉⲓⲥ ϭⲱⲛⲧ ⲉⲡⲉϥⲗⲁⲟⲥ ⲁϥⲃⲉⲧⲧⲉϥⲕⲗⲏⲣⲟⲛⲟⲙⲓⲁ
ⲁϥⲧⲁⲁⲩ ⲉⲧⲟⲟⲧⲟⲩ ⲛⲛⲉⲩϫⲁϫⲉ ⲁⲛⲉⲧⲙⲟⲥⲧⲉ ⲙⲙⲟⲟⲩ ⲣϫⲟⲉⲓⲥ ⲉⲣⲟⲟⲩ
ⲁⲛⲉⲩϫⲓϫⲉ ⲉⲩⲑⲗⲓⲃⲉ ⲙⲙⲟⲟⲩ ⲁⲩⲑⲃⲃⲓⲟ ϩⲁⲛⲉⲩϭⲓϫ
ⲁϥⲛⲁϩⲙⲟⲩ ⲛϩⲁϩ ⲛⲥⲟⲡ ⲛⲧⲟⲟⲩ ⲇⲉ ⲁⲩϯⲛⲟⲩϭⲥ ⲛⲁϥ ϩⲙⲡⲉⲩϣⲟϫⲛⲉ ⲁⲩⲑⲃⲃⲓⲟ ϩⲛⲛⲉⲩⲁⲛⲟⲙⲓⲁ
ⲁϥⲛⲁⲩ ⲉⲣⲟⲟⲩ ϩⲙⲡⲧⲣⲉⲩⲑⲗⲓⲃⲉ
ϩⲙⲡⲧⲣⲉϥⲥⲱⲧⲙ ⲉⲡⲉⲩⲥⲟⲡⲥ ⲁϥⲣⲡⲙⲉⲉⲩⲉ ⲛⲧⲉϥⲇⲓⲁⲑⲏⲕⲏ ⲁϥⲣ ϩⲧⲏϥ ⲕⲁⲧⲁⲡⲁϣⲁⲓ ⲙⲡⲉϥⲛⲁ
ⲁⲩⲧⲁⲁⲩ ⲉϩⲉⲛⲙⲛⲧϣⲁⲛϩⲧⲏϥ ⲙⲡⲉⲙⲧⲟ ⲉⲃⲟⲗ ⲛⲟⲩⲟⲛ ⲛⲓⲙ ⲉⲛⲧⲁⲩⲁⲓⲭⲙⲁⲗⲱⲧⲓⲍⲉ ⲙⲙⲟⲟⲩ
ⲙⲁⲧⲟⲩϫⲟⲛ ⲡϫⲟⲉⲓⲥ ⲡⲉⲛⲛⲟⲩⲧⲉ ⲛⲅⲥⲟⲟⲩ ϩⲛⲉϩⲟⲩⲛ ϩⲛⲛⲉⲛϫⲓϫⲉⲉⲩⲉ ⲉⲧⲣⲉⲛⲟⲩⲱⲛϩ ⲉⲃⲟⲗ ⲙⲡⲉⲕⲣⲁⲛ ⲉⲧⲟⲩⲁⲁⲃ ⲉⲧⲣⲉⲛϣⲟⲩϣⲟⲩ ⲙⲙⲟⲛ ϩⲙⲡⲉⲕⲥⲙⲟⲩ
ϥⲥⲙⲁⲙⲁⲁⲧ ⲡϫⲟⲉⲓⲥ ⲡⲡⲉⲧⲟⲩⲁⲁⲃ ⲡⲛⲟⲩⲧⲉ ⲙⲡⲓⲥⲣⲁⲏⲗ ϫⲓⲛⲉⲛⲉϩ ⲁⲩⲱ ϣⲁⲉⲛⲉϩ ⲁⲩⲱ ⲉϥⲉϫⲟⲟⲥ ⲛϭⲓⲡⲗⲁⲟⲥ ⲧⲏⲣϥ ϫⲉⲉϥⲉϣⲱⲡⲉ ⲉϥⲉϣⲱⲡⲉ
ⲁⲥϣⲱⲡⲉ ⲇⲉ ⲛⲧⲉⲣⲉⲡⲗⲁⲟⲥ ⲧⲏⲣϥ ⲁⲩⲗⲟ ⲉⲩϫⲓⲟⲟⲣ ⲙⲡⲓⲟⲣⲇⲁⲛⲏⲥ ⲡϫⲟⲉⲓⲥ ⲁϥϣⲁϫⲉ ⲙⲛⲓⲏⲥⲟⲩⲥ ⲉϥϫⲱ ⲙⲙⲟⲥ ⲛⲁϥ
ϫⲉϫⲓ ⲛϩⲉⲛⲣⲱⲙⲉ ⲉⲃⲟⲗ ϩⲙⲡⲗⲁⲟⲥ ⲟⲩⲣⲱⲙⲉ ⲕⲁⲧⲁⲡϩⲩⲗⲏ
ϩⲱⲛ ⲉⲧⲟⲟⲧⲟⲩ ⲛⲥⲉϥⲓ ⲉⲃⲟⲗ ϩⲙⲡⲉⲓⲙⲁ ϩⲛⲧⲙⲏⲧⲉ ⲙⲡⲓⲟⲣⲇⲁⲛⲏⲥ ⲙⲙⲛⲧⲥⲛⲟⲟⲩⲥ ⲛⲱⲛⲉ ⲉⲩⲥⲃⲧⲱⲧ ⲉⲩⲟⲩⲟϫ ⲁⲩⲱ ⲛⲁⲓ ⲙⲁⲣⲟⲩⲛⲧⲟⲩ ⲛⲧⲉⲧⲛⲕⲁⲁⲩ ⲉϩⲣⲁⲓ ϩⲓⲟⲩⲥⲟⲡ ϩⲙⲡⲉⲧⲛⲙⲁⲛϣⲱⲡⲉ ⲡⲙⲁ ⲉⲧⲉⲧⲛⲁϯⲧⲏⲩⲧⲛ ⲉⲣⲟϥ ⲛⲧⲉⲩϣⲏ
ⲁⲩⲱ ⲓⲏⲥⲟⲩⲥ ⲛⲧⲉⲣϥⲙⲟⲩⲧⲉ ⲉⲙⲛⲧⲥⲛⲟⲟⲩⲥ ⲛⲣⲱⲙⲉ ⲉⲃⲟⲗ ϩⲛⲛⲉⲧⲟⲓ ⲛⲛϣⲏⲣⲉ ⲙⲡⲓⲥⲣⲁⲏⲗ ⲟⲩⲣⲱⲙⲉ ⲕⲁⲧⲁⲡϩⲩⲗⲏ
ⲁϥϣⲁϫⲉ ⲛⲙⲙⲁⲩ ⲉϥϫⲱ ⲙⲙⲟⲥ ϫⲉϯⲡⲉⲧⲛⲟⲩⲟⲓ ϩⲓⲧϩⲏ ⲙⲙⲟⲓ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲉⲧⲙⲏⲧⲉ ⲙⲡⲓⲟⲣⲇⲁⲛⲏⲥ ⲁⲩⲱ ⲙⲁⲣⲉⲡⲟⲩⲁ ⲡⲟⲩⲁ ⲙⲙⲱⲧⲛ ϥⲓ ⲉⲃⲟⲗ ϩⲙⲡⲙⲁ ⲉⲧⲙⲙⲁⲩ ⲛⲟⲩⲱⲛⲉ ⲛϥⲧⲁⲗⲟϥ ⲉϫⲛⲧⲉϥⲛⲁϩⲃ ⲕⲁⲧⲁⲧⲏⲡⲉ ⲛⲧⲙⲛⲧⲥⲛⲟⲟⲩⲥ ⲙⲫⲩⲗⲏ ⲙⲡⲓⲥⲣⲁⲏⲗ
ϫⲉⲕⲁⲥ ⲛⲁⲓ ⲉⲩⲉϣⲱⲡⲉ ⲛⲏⲧⲛ ⲉⲩⲙⲁⲉⲓⲛ ⲉⲩⲕⲏ ⲉϩⲣⲁⲓ ⲛⲟⲩⲟⲉⲓϣ ⲛⲓⲙ ϫⲉⲕⲁⲥ ⲉϥϣⲁⲛϫⲱⲕ ⲛⲣⲁⲥⲧⲉ ⲛϭⲓⲡⲉⲕϣⲏⲣⲉ ⲉϥϫⲱ ⲙⲙⲟⲥ ϫⲉϩⲉⲛⲟⲩ ⲛⲏⲧⲛ ⲛⲉ ⲛⲉⲓⲱⲛⲉ ⲉⲧⲕⲏ ⲉϩⲣⲁⲓ
ⲛⲧⲟⲕ ϩⲱⲱⲕ ⲉⲕⲧⲱⲟⲩⲛ ⲛⲉⲓⲉⲓⲁⲧϥ ⲉⲃⲟⲗ ⲙⲡⲉⲕϣⲏⲣⲉ ⲉⲕϫⲱ ⲙⲙⲟⲥ ⲛⲁϥ ϫⲉⲉⲃⲟⲗϫⲉ ⲁϥⲱϫⲛ ⲛϭⲓⲡⲓⲟⲣⲇⲁⲛⲏⲥ ⲡⲓⲉⲣⲟ ϩⲓⲧϩⲏ ⲛⲧϭⲓⲃⲱⲧⲟⲥ ⲛⲧⲇⲓⲁⲑⲏⲕⲏ ⲙⲡϫⲟⲉⲓⲥ ⲙⲡⲕⲁϩ ⲧⲏⲣϥ ⲛⲧⲉⲣⲉⲥϫⲓⲟⲟⲣ ⲙⲙⲟⲥ ⲁⲩⲱ ⲛⲉⲓⲱⲛⲉ ⲉⲩⲉϣⲱⲡⲉ ⲛⲏⲧⲛ ⲉⲩⲣⲡⲙⲉⲉⲩⲉ ϩⲛⲛϣⲏⲣⲉ ⲙⲡⲓⲥⲣⲁⲏⲗ ϣⲁⲉⲛⲉϩ
ⲁⲩⲱ ⲁⲩⲉⲓⲣⲉ ϩⲓⲛⲁⲓ ⲛϭⲓⲛϣⲏⲣⲉ ⲙⲡⲓⲥⲣⲁⲏⲗ ⲕⲁⲧⲁⲧϩⲉ ⲛⲧⲁⲡϫⲟⲉⲓⲥ ϩⲱⲛ ⲉⲧⲟⲟⲧϥ ⲛⲓⲏⲥⲟⲩⲥ ⲁⲩⲱ ⲛⲧⲉⲣⲟⲩϫⲓ ⲙⲙⲛⲧⲥⲛⲟⲟⲩⲥ ⲛⲱⲛⲉ ⲉⲃⲟⲗ ϩⲛⲧⲙⲏⲧⲉ ⲙⲡⲓⲟⲣⲇⲁⲛⲏⲥ ⲕⲁⲧⲁⲧϩⲉ ⲉⲛⲧⲁⲡϫⲟⲉⲓⲥ ϩⲱⲛ ⲉⲧⲟⲟⲧϥ ⲛⲓⲏⲥⲟⲩⲥ ⲛⲧⲉⲣⲟⲩⲟⲩⲱ ⲉⲩϫⲓⲟⲟⲣ ⲧⲏⲣⲟⲩ ⲛϭⲓⲛϣⲏⲣⲉ ⲙⲡⲓⲥⲣⲁⲏⲗ ⲁⲩⲉⲓⲛⲉ ⲙⲙⲱⲟⲩ ⲛⲙⲙⲁⲩ ⲉϩⲣⲁⲓ ⲉⲧⲉⲩⲡⲁⲣⲉⲙⲃⲟⲗⲏ ⲁⲩⲕⲁⲁⲩ ⲙⲡⲙⲁ ⲉⲧⲙⲙⲁⲩ
ⲓⲏⲥⲟⲩⲥ ⲇⲉ ⲁϥⲧⲁϩⲉ ⲉⲣⲁⲧⲟⲩ ⲛⲕⲉⲙⲛⲧⲥⲛⲟⲟⲩⲥ ⲛⲱⲛⲉ ϩⲙⲡⲓⲟⲣⲇⲁⲛⲏⲥ ϩⲙⲡⲙⲁ ⲉⲧⲟⲩⲙⲟⲩⲧⲉ ⲉⲣⲟϥ ϫⲉϩⲁⲣⲁⲧⲟⲩ ⲛⲛⲟⲩⲉⲣⲏⲧⲉ ⲛⲛⲟⲩⲏⲏⲃ ⲛⲉⲧⲧⲱⲟⲩⲛ ϩⲁⲧϭⲓⲃⲱⲧⲟⲥ ⲛⲧⲇⲓⲁⲑⲏⲕⲏ ⲙⲡϫⲟⲉⲓⲥ ⲁⲩⲱ ⲥⲉⲕⲏ ⲉϩⲣⲁⲓ ⲙⲡⲙⲁ ⲉⲧⲙⲙⲁⲩ ϣⲁϩⲣⲁⲓ ⲉⲡϩⲟⲟⲩ ⲛϩⲟⲟⲩ
ⲛⲉⲩⲁϩⲉ ⲇⲉ ⲉⲣⲁⲧⲟⲩ ⲛϭⲓⲛⲟⲩⲏⲏⲃ ⲉⲧⲧⲱⲟⲩⲛ ϩⲁⲧϭⲓⲃⲱⲧⲟⲥ ⲙⲡϫⲟⲉⲓⲥ ϩⲙⲡⲓⲟⲣⲇⲁⲛⲏⲥ ϣⲁⲛⲧⲉⲓⲏⲥⲟⲩⲥ ϫⲱⲕ ⲉⲃⲟⲗ ⲛϩⲱⲃ ⲛⲓⲙ ⲉⲛⲧⲁⲡϫⲟⲉⲓⲥ ϩⲱⲛ ⲙⲙⲱⲟⲩ ⲉⲧⲟⲟⲧϥ ⲉⲧⲣⲉϥⲧⲁⲩⲟⲟⲩ ⲉⲡⲗⲁⲟⲥ ⲡⲗⲁⲟⲥ ⲇⲉ ⲁⲩϭⲉⲡⲏ ⲁⲩϭⲓⲟⲟⲣ ⲧⲏⲣⲟⲩ
ⲁⲥϣⲱⲡⲉ ⲇⲉ ⲛⲧⲉⲣⲉⲡⲗⲁⲟⲥ ⲧⲏⲣϥ ⲟⲩⲱ ⲉⲩϫⲓⲟⲟⲣ ⲧϭⲓⲃⲱⲧⲟⲥ ϩⲱⲱⲥ ⲛⲧⲇⲓⲁⲑⲏⲕⲏ ⲙⲡϫⲟⲉⲓⲥ ⲁⲥϫⲓⲟⲟⲣ ⲁⲩⲱ ⲛⲱⲛⲉ ⲉⲩϩⲓϩⲏ ⲙⲙⲱⲟⲩ
ⲁⲩⲱ ⲛϣⲏⲣⲉ ⲛϩⲣⲟⲩⲃⲏⲛ ⲙⲛⲛϣⲏⲣⲉ ⲛⲅⲁⲇ ⲁⲩⲱ ⲧⲡⲁϣⲉ ⲙⲫⲩⲗⲏ ⲙⲙⲁⲛⲁⲥⲥⲏ ⲁⲩϫⲓⲟⲟⲣ ⲉⲩϩⲏⲕ ϩⲓⲧϩⲏ ⲛⲛϣⲏⲣⲉ ⲙⲡⲓⲥⲣⲁⲏⲗ ⲕⲁⲧⲁⲧϩⲉ ⲉⲛⲧⲁⲙⲱⲟⲩⲥⲏⲥ ϩⲱⲛ ⲉⲧⲟⲟⲧⲟⲩ joshua
ⲉⲩⲛⲁⲣϥⲧⲟⲟⲩ ⲛⲧⲃⲁ ⲙⲙⲏⲏϣⲉ ⲁⲩϫⲓⲟⲟⲣ ⲙⲡⲉⲙⲧⲟ ⲉⲃⲟⲗ ⲙⲡϫⲟⲉⲓⲥ ⲉⲡⲡⲟⲗⲉⲙⲟⲥ ⲉⲣⲱⲥ ⲛϩⲓⲉⲣⲓⲭⲱ ⲧⲡⲟⲗⲓⲥ
ϫⲓⲛⲙⲡⲉϩⲟⲟⲩ ⲉⲧⲙⲙⲁⲩ ⲁⲡϫⲟⲉⲓⲥ ⲁⲩⲝⲁⲛⲉ ⲁⲩⲱ ⲁϥϫⲓⲥⲉ ⲛⲓⲏⲥⲟⲩⲥ ⲙⲡⲉⲙⲧⲟ ⲉⲃⲟⲗ ⲙⲡⲅⲉⲛⲟⲥ ⲧⲏⲣϥ ⲙⲡⲓⲥⲣⲁⲏⲗ ⲁⲩⲱ ⲛⲉⲩⲣϩⲟⲧⲉ ϩⲏⲧϥ ⲕⲁⲧⲁⲧϩⲉ ⲉⲛⲧⲁⲩⲣϩⲟⲧⲉ ϩⲏⲧϥ ⲙⲙⲱⲟⲩⲥⲏⲥ ⲙⲡⲉⲟⲩⲟⲉⲓϣ ⲉⲛⲧⲁϥⲁⲁϥ ⲉϥⲟⲛϩ
ⲁⲩⲱ ⲡϫⲟⲉⲓⲥ ⲁϥϣⲁϫⲉ ⲙⲛⲓⲏⲥⲟⲩⲥ ⲉϥϫⲱ ⲙⲙⲟⲥ ⲛⲁϥ joshua
ϫⲉϩⲱⲛ ⲉⲧⲟⲟⲧⲟⲩ ⲛⲛⲟⲩⲏⲏⲃ ⲉⲧⲧⲱⲟⲩⲛ ϩⲁⲧϭⲓⲃⲱⲧⲟⲥ ⲛⲧⲇⲓⲁⲑⲏⲕⲏ ⲙⲡⲙⲁⲣⲧⲩⲣⲓⲟⲛ ⲉⲧⲣⲉⲩⲉⲓ ⲉϩⲣⲁⲓ ϩⲙⲡⲓⲟⲣⲇⲁⲛⲏⲥ
ⲁⲩⲱ ⲓⲏⲥⲟⲩⲥ ⲁϥϩⲱⲛ ⲉⲧⲟⲟⲧⲟⲩ ⲛⲛⲟⲩⲏⲏⲃ ⲉϥϫⲱ ⲙⲙⲟⲥ ⲛⲁⲩ ϫⲉⲁⲙⲏⲉⲓⲧⲛ ⲉϩⲣⲁⲓ ϩⲙⲡⲓⲟⲣⲇⲁⲛⲏⲥ
ⲁⲩⲱ ⲁⲥϣⲱⲡⲉ ⲛⲧⲉⲣⲉⲛⲟⲩⲏⲏⲃ ⲛⲉⲧⲧⲱⲟⲩⲛ ϩⲁⲧϭⲓⲃⲱⲧⲟⲥ ⲛⲧⲇⲓⲁⲑⲏⲕⲏ ⲉⲓ ⲉϩⲣⲁⲓ ϩⲙⲡⲓⲟⲣⲇⲁⲛⲏⲥ ⲁⲩⲱ ⲁⲩⲁϩⲉⲣⲁⲧⲟⲩ ϭⲉ ϩⲓϫⲙⲡⲕⲁϩ ⲉⲧϣⲟⲩⲱⲟⲩ ⲁϥϯ ⲙⲡⲉϥⲟⲩⲟⲓ ⲛϭⲓⲡⲙⲟⲟⲩ ⲙⲡⲓⲟⲣⲇⲁⲛⲏⲥ ⲕⲁⲧⲁⲧⲉϥⲭⲱⲣⲁ ⲉⲡⲉϥⲙⲁ ⲁⲩⲱ ⲛⲛⲉϥ. ϩⲁⲧⲉⲡⲉ ⲛⲧϩⲉ ⲛⲥⲁϥ ⲙⲛϣⲙⲧⲉ ⲛϩⲟⲟⲩ ⲉⲃⲟⲗ ϩⲓⲧⲉⲛⲧⲛⲕⲣⲓⲥⲓⲥ ⲧⲏⲣⲥ
ⲁⲩⲱ ⲡⲗⲁⲟⲥ ⲧⲏⲣϥ ⲁϥⲉⲓ ⲉϩⲣⲁⲓ ϩⲙⲡⲓⲟⲣⲇⲁⲛⲏⲥ ⲛⲥⲟⲩⲙⲏⲧ ⲙⲡⲉⲃⲟⲧ ⲛϣⲟⲣⲡ ⲁⲩⲱ ⲛϣⲏⲣⲉ ⲙⲡⲓⲥⲣⲁⲏⲗ ⲁⲩⲟⲩⲱⲙ ϩⲛⲅⲁⲗⲅⲁⲗⲁ ϩⲛⲟⲩⲙⲉ